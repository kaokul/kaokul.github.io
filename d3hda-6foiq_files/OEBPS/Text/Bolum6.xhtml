<!DOCTYPE html PUBLIC "-//W3C//DTD XHTML 1.0 Strict//EN" "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml">
<head>

    <title>Unknown</title>
    <meta http-equiv="Content-Type" content="text/html; charset=utf-8"/>
  <link href="../../stylesheet.css" rel="stylesheet" type="text/css"/>
<link href="../../page_styles.css" rel="stylesheet" type="text/css"/>

  


<link href="../../calibreHtmlOutBasicCss.css" type="text/css" rel="stylesheet" />

</head>
<body>

<div class="calibreMeta">
  <div class="calibreMetaTitle">
  
  
    
    <h1>
      <a href="../../../d3hda-6foiq.html">Evrenin Zarafeti
</a>
    </h1>
    
    
  
  </div>
  <div class="calibreMetaAuthor">
    Brian Greene

  </div>
</div>

<div class="calibreMain">

  <div class="calibreEbookContent">
    
      <div class="calibreEbNavTop">
        
          <a href="Bolum5.xhtml" class="calibreAPrev">previous page</a>
        

        
          <a href="Bolum7.xhtml" class="calibreANext"> next page</a>
        
      </div>
    

    
  <h3 class="calibre9"><span class="calibre10">VI. Bölüm</span><br class="calibre11"/></h3>

  <h4 id="sigil_toc_id_47" class="calibre12"><a id="bookmark10"></a>Müzik Bu: Süpersicim Kuramının Esasları</h4>

  <p class="calibre2">Müzik öteden beri, kozmik bir ilgiyi yansıtan konulara kafa yoranların tercih ettiği metaforları besleyen bir kaynak olmuştur. Eskiçağa ait Pythagorasçı "kürelerin müziğinden", asırlardır araştırmalara kılavuzluk etmiş "doğanın armonilerine" dek, gök cisimlerinin hareketlerinde, atomaltı parçacıkların isyankâr patlamalarında hep beraber doğanın şarkısını aradık. Süpersicim kuramının keşfiyle birlikte müzikle ilgili metaforlar da çarpıcı bir gerçeklik kazanmış oldu, çünkü bu kuram mikro seviyedeki manzaranın küçük tellerden oluştuğunu, bu tellerin titreşim örüntülerinin kozmosun evrimini yönettiğini öne sürer. Yani süpersicim kuramına göre değişim rüzgârları zaten rüzgârlı bir evrende esmektedir.</p>

  <p class="calibre2">Standart model ise bunun tersine evrenin temel bileşenlerini, hiçbir iç yapısı olmayan nokta benzeri bileşenler olarak görür.</p>

  <p class="calibre2">Bu yaklaşım ne kadar güçlü olsa da (daha önce de belirttiğimiz gibi, standart modele göre mikrodünya hakkında yapılan tüm tahminler esasen bugünkü teknolojik sınırımız olan metrenin milyarda birinin milyarda biri ölçeğinde doğrulanmıştır), standart model kütleçekimini içermediği için eksiksiz ya da nihai bir kuram olamaz. Dahası, kütleçekimini kuantum mekaniği çerçevesine oturtma girişimleri, ultramikroskobik mesafelerde -yani Planck uzunluğundan daha kısa mesafelerde- uzamsal dokuda gözlenen şiddetli dalgalanmalar yüzünden başarısızlığa uğramıştır. Çözülemeyen bu problem, doğa hakkında daha derin bir anlayışa ulaşma arayışını başlatmıştır. 1984'te, o dönemde Queen Mary College'da çalışmakta olan Michael Green ile California Teknoloji Enstitüsü'nden John Schwarz, süpersicim kuramının (ya da kısaca sicim kuramının) bu anlayışı pekâlâ sunabileceği yönünde ikna edici ilk kanıtı ortaya koymuştur.</p>

  <p class="calibre2">Sicim kuramı, evrenin ultramikroskobik özelliklerine ilişkin kuramsal tanımımıza yeni ve köklü bir değişiklik getirir. Fizikçiler zaman içinde bu değişikliğin Einstein'ın genel görelilik kuramını, kuantum mekaniğinin yasalarına tam da gerektiği biçimde ve tümüyle uyumlu kılacak şekilde değiştirdiğini fark etmiştir. Sicim kuramına göre, evrenin temel bileşenleri nokta parçacıklar <span class="calibre3">değildir.</span> Aksine küçücük, tek boyutlu iplikçiklerdir, çok çok ince lastik bantlar gibi ileri geri titreşip dururlar. Fakat kuramın ismi sizi yanıltmasın: Kendisi de moleküllerden ve atomlardan oluşan sıradan bir sicim parçasının tersine, sicim kuramındaki sicimlerin maddenin tam kalbinde olduğu düşünülmelidir. Kuram, <span class="calibre3">sicimlerin</span> atomları oluşturan parçacıkları oluşturan ultramikroskobik parçacıklar olduğunu ileri sürer. Sicim kuramının sicimleri o kadar küçüktür ki -ortalama uzunlukları ancak Planck uzunluğu kadardır- en güçlü cihazlarımızla bile incelendiklerinde nokta benzeri <span class="calibre3">görünürler.</span></p>

  <p class="calibre2">Fakat her şeyin temel bileşeni olarak nokta parçacıkların yerine iplikçiklerin geçirilmesinin son derece önemli sonuçları olmuştur. Bir kere öyle görünüyor ki, sicim kuramı genel görelilik ile kuantum mekaniği arasındaki çatışmayı çözmektedir. Birazdan göreceğimiz üzere, bir sicimin boyutunun olması iki kuramı da birleştiren tek bir uyumlu çerçeve düşünmeyi mümkün kılan ve hayati önem taşıyan yeni bir unsurdur, İkincisi, bütün maddenin ve bütün kuvvetlerin tek bir temel bileşenden, salınan sicimlerden oluştuğunu ileri süren sicim kuramı gerçekten de birleşik bir kuram ortaya koyar. Son olarak sonraki bölümlerde daha ayrıntılı olarak tartışıldığı üzere, bu dikkat çekici başarılarının yanı sıra, sicim kuramı uzay-zaman kavrayışımızı bir kez daha kökten değiştirir.</p>

  <h4 id="sigil_toc_id_48" class="calibre12"><a id="bookmark11"></a>Sicim Kuramının Tarihçesi</h4>

  <p class="calibre2">1968'de Gabriele Veneziano adında genç bir kuramsal fizikçi, güçlü nükleer kuvvetin deneysel olarak gözlenmiş çeşitli özelliklerini anlamaya çalışıyordu. O dönemde, İsviçre'nin Cenevre kentindeki parçacık hızlandırma laboratuvarı CERN'de bir araştırma bursuyla bulunan Veneziano, bu sorunun çeşitli yönleri üzerinde birkaç yıl çalıştı ve nihayet bir gün çarpıcı bir keşifte bulundu. Ünlü isviçreli matematikçi Leonhard Euler'in yaklaşık 200 yıl önce tümüyle matematiksel heveslerle geliştirdiği ezoterik bir formül (yaygın deyişle Euler'in beta-fonksiyonu) kuvvetli bir etkileşim içinde olan parçacıkların birçok özelliğini bir çırpıda beti mley i veriyormuş gibi görünüyordu. Veneziano'nun bu gözlemi, güçlü kuvvetin birçok özelliği için sağlam bir matematiksel çerçeve sunuyordu; böylece Euler'in beta-fonksiyonunu kullanmayı amaçlayan yoğun bir araştırma furyasıyla birlikte, dünyanın dört bir köşesindeki çeşitli atom çarpıştırma laboratuvarlarından gelen veri yığınını betimleyen çeşitli genellemeler yapılmaya başlandı. Yine de Veneziano'nun gözlemi bir anlamda eksikti. Öğrencilerin formülleri ne anlama geldiklerini ya da nasıl kanıtlandıklarını bilmeksizin kullanması gibi, Euler'in beta-fonksiyonu da işe yarıyor gibi görünüyordu, ama kimse bunun nasıl olduğunu bilmiyordu. Açıklamasını arayan bir formüldü bu. 1970'te bu durum değişti; Chicago Üniversitesinden Yoichiro Nambu, Niels Bohr Enstitüsü'nden Holger Nielsen ve Stanford Üniversitesinden Leonard Susskind'in yaptığı çalışmalar Euler'in formülünün gerisinde saklı duran, o zamana dek bilinmeyen fiziği ortaya koydu. Bu fizikçiler, eğer temel parçacıklar küçük, titreşen, tek boyutlu sicimler olarak ele alınırlarsa, parçacıklar arasındaki nükleer etkileşimlerin Euler'in fonksiyonuyla tam olarak betimlenebileceğini gösterdi. Sicim parçacıklarının çok küçük olmaları halinde yine nokta benzeri parçacıklar gibi görüneceklerini, dolayısıyla da bu durumun deneysel gözlemlerle uyumlu olacağını düşünmüşlerdi.</p>

  <p class="calibre2">Bu çalışma sezgisel bakımdan sade bir kuram ortaya koyuyor olsa da, çok geçmeden güçlü kuvveti sicimlerle betimlemenin başarısız olacağı gösterildi. 197O'lerin başlarında atomaltı dünyayı daha derinden inceleme kapasitesine sahip yüksek enerjili deneyler, sicim modelinin gözlemlerle doğrudan çelişen bazı tahminlerde bulunduğunu gösterdi. Aynı zamanda, kuantum kromodinamiğinin nokta parçacık kuantum alan kuramı da geliştiriliyordu; bu kuramın güçlü kuvveti tanımlamaktaki ezici başarısı sicim kuramının bir kenara bırakılmasına yol açtı.</p>

  <p class="calibre2">Parçacık fizikçilerinin çoğu, sicim kuramının bilimin çöplüğüne gönderildiği görüşündeydi, ama kararlı birkaç fizikçi kurama sadık kaldı. Örneğin Schwarz "Sicim kuramının matematiksel yapısı o kadar güzel ki, o kadar fazla mucizevi özelliği var ki, derinlerde bir şeye işaret ediyor olsa gerek." diye düşünmüştü. Fizikçilerin sicim kuramında gördüğü sorunlardan biri, başına bela açacak kadar "zengin" görünmesiydi. Kuram, glüonun özelliklerine çok benzer özelliklere sahip titreşen sicim konfigürasyonları içeriyordu, bu da güçlü kuvvete ilişkin bir kuram olduğu yönündeki ilk iddiayı destekliyordu. Fakat bunun dışında, güçlü kuvvete ilişkin deneysel gözlemlerle hiç ilgisi yokmuş gibi görünen, haberci benzeri <span class="calibre3">başka</span> parçacıklar da içeriyordu. 1974'te Schwarz ve Ecole Normale Superieure'den Joel Scherk görünürdeki bu kusuru bir meziyete çevirme yönünde önemli bir adım attı. Sicimlerin titreşimindeki haberci benzeri kafa karıştırıcı örüntüleri inceledikten sonra, bunların özelliklerinin, kütleçekimi kuvvetine ait olduğu varsayılan haberci parçacığın yani gravitonun özellikleriyle mükemmel bir uyum içinde olduğunu fark ettiler. Kütle çekimi kuvvetinin bu "en küçük demetleri" henüz hiç görülmemiş olsa da, kuramcılar bunların sahip olması gereken bazı temel özelliklere dair güvenilir tahminlerde bulunabilir; Scherk ve Schwarz da bu özelliklerin bazı titreşim örüntüleriyle gerçekleştiğini bulmuştu. Buna dayanarak, fizikçilerin sicim kuramının kapsamını çok sınırlı tutması yüzünden kuramın ilk seferde başarısız olduğu iddiasında bulundular. Sicim kuramının yalnızca güçlü kuvvete ilişkin bir kuram olmadığını, kütleçekimini de içeren bir kuantum kuramı olduğunu öne sürüyorlardı.</p>

  <p class="calibre2">Fizik camiasının bu iddiayı büyük bir hevesle karşıladığı söylenemez. Aslına bakarsanız, Schwarz "Çalışmamız herkes tarafından görmezden gelindi." diyor. İlerledikleri yol, kütleçekimini ve kuantum mekaniğini birleştirmeyi deneyip başarısız olmuş çok sayıda girişimle doluydu. Sicim kuramının, güçlü kuvveti tanımlama yönündeki ilk girişiminin yanlış olduğu gösterilmişti; birçoklarına göre de, bu kuramı daha büyük bir amaç için kullanmak anlamsızdı. 1970'lerin sonunda ve 1980'lerin başında yapılan sonraki çalışmaların, sicim kuramı ile kuantum mekaniğinin de kendi içlerinde kolayca fark edilmeyen çelişkiler olduğunu göstermesi daha dayıkıcı oldu. Öyle görünüyordu ki, kütleçekimi kuvveti, evrenin mikro düzeyde betimlenmesinin bir parçası haline getirilme çabalarına bir kez daha direniyordu.</p>

  <p class="calibre2">1984'e kadar durum buydu. 1984'te Green ve Schwarz, çoğu fizikçinin büyük ölçüde görmezden geldiği, genellikle de elinin tersiyle ittiği, on yılı aşkın bir süredir devam eden yoğun bir araştırmanın sonucunda yazdıkları, dönüm noktası niteliğindeki bir makalede sicim kuramının kuantum kuramıyla çelişmesinin çözülebileceğini ortaya koydular. Dahası, sonuçta ortaya çıkan kuramın dört kuvvetin dördünü ve bütün maddeyi kapsayacak kadar geniş olduğunu da gösteriyorlardı. Green ve Schwarz'ın vardığı bu sonuç fizik camiasında yayıldıkça, yüzlerce parçacık fizikçisi ellerindeki araştırma projelerini bir kenara bırakıp evrenin derinlerdeki işleyişini anlama yolundaki çok eskilerden beri süregelen arayışın, görünüşe bakılırsa son kuramsal savaş meydanına girdiler.</p>

  <p class="calibre2">Lisansüstü çalışmalarıma Ekim 1984'te Oxford Üniversitesi'nde başladım. Kuantum alan kuramı, ayar kuramı ve genel görelilik gibi konuları öğrenmekten heyecan duyuyor olsam da, benden büyük lisansüstü öğrencileri arasında parçacık fiziğinin pek gelecek vaat etmediği yönünde bir kanı yaygındı. Standart model geçerliliğini koruyordu, deneylerin sonuçlarını tahmin etme yönündeki gözle görülür başarısı da, modelin doğrulanmasının yalnızca bir zaman ve ayrıntı meselesi olduğunu gösteriyordu. Bu modelin sınırlarının ötesine geçip kütleçekimini de ona dahil etmek ve modelin dayandığı deneysel girdileri -temel parçacıkların kütlelerini, kuvvet yüklerini, kuvvetlerinin göreli gücünü özetleyen, deneyler sonucu elde edilmiş ama kuramsal olarak anlaşılamamış on dokuz rakam- <span class="calibre3">belki</span> açıklayabilecek olmak o kadar göz korkutucu bir işti ki, en cesurları hariç bütün fizikçiler bu zorluk karşısında geri çekiliyordu. Fakat altı ay sonra, bu durum tümüyle değişmişti. Green ile Schwarz'ın başarısı nihayet lisansüstü eğitimlerinin daha ilk yılındaki öğrencilere bile ulaşmış, önceki bezginlik yerini heyecan verici bir duyguya, fizik tarihinde çok önemli bir anın içinde olma duygusuna bırakmıştı. Bazılarımız, sicim kuramını anlamak için gerekli olan soyut matematik ve kuramsal fizik konularına hâkim olabilmek için gece yarılarına dek çalıştık.</p>

  <p class="calibre2">1984'ten 1986'ya kadarki dönem "ilk süpersicim devrimi" olarak bilinir. O üç yıl içinde dünyanın dört bir yanındaki fizikçiler, sicim kuramı üzerine bini aşkın araştırma kaleme aldı. Bu çalışmalar standart modelin çok sayıda özelliğinin -yıllar süren araştırmalarla, kılı kırkyaran titiz çalışmalarla keşfedilmiş özellikler- sicim kuramının ortaya koyduğu büyük yapıdan <span class="calibre3">doğal olarak çıktığını</span> kuşkuya yer bırakmayacak şekilde gösteriyordu. Michael Green'in de dediği gibi "Sicim kuramıyla karşılaşıp son yüzyıl içinde fizikte kaydedilen büyük gelişmelerin neredeyse hepsinin böyle basit bir başlangıç noktasından doğduğunu -hem de büyük bir zarafetle doğduğunu- anladığınızda, bu inanılmaz derecede ikna edici kuramın kendi başına bir sınıf oluşturduğunu da anlarsınız." Dahası birazdan tartışacağımız üzere, sicim kuramı bu özelliklerin birçoğuna standart modelden daha eksiksiz ve tatmin edici bir açıklama getirir. Bu gelişmeler birçok fizikçiyi, sicim kuramının nihai birleşik kuram olma vaadini tutma yolunda olduğuna ikna etmiştir.</p>

  <p class="calibre2">Yine de sicim kuramcıları, tekrar tekrar çalışmalarına sekte vuran önemli bir engelle karşılaştı. Kuramsal fizik araştırmalarında anlaşılamayacak ya da analiz edilemeyecek kadar zor denklemlerle sık sık karşı karşıya kalınır. Genelde fizikçiler vazgeçmez ve denklemleri yaklaşık olarak çözmeye çalışır. Sicim kuramındaysa durum çok daha zordur. <span class="calibre3">Denklemlerin kendilerini</span> belirlemek bile o kadar zor olmuştur ki, şu ana dek denklemlerin yalnızcayaklaşık versiyonları çıkarılabilmiştir. Bu yüzden de sicim kuramcıları yaklaşık denklemlere yaklaşık çözümler bulmakla sınırlanmıştır. İlk süpersicim devrimi sırasında, birkaç yıl boyunca kaydedilen ciddi ilerlemeler sonrasında, fizikçiler kullanılan yaklaşık değerlerin o konuda daha da ilerlemenin yolunu kapayan birçok temel soruyu cevaplamakta yetersiz olduğunu gördü. Sicim kuramı üzerine çalışan, yaklaşık yöntemlerin ötesine geçme yolunda somut önerileri olmayan fizikçilerin birçoğu hayal kırıklığına uğrayıp daha önceki araştırmalarına döndü. Geri kalanlar için 1980'ler ve 1990'ların başı zorlu dönemler oldu. Bir kasaya kapatılmış, yalnızca ufak ve ümitleri boşa çıkaran bir delikten görülebilen altın bir hazine gibi, sicim kuramının güzelliği ve vaat ettikleri de insanı kendine çağıriyordu, ama kimsede kuramın gücünü ortaya çıkaracak araçlar yoktu. Uzun süren verimsiz kriz dönemleri önemli keşlilerle kesintilere uğruyordu, ama önceki yaklaşıklıkların ötesine geçme gücüne sahip yeni yöntemler gerektiğini bu alanda çalışıldığını herkes açıkça görüyordu.</p>

  <p class="calibre2">Sonra, Güney California Üniversitesinde düzenlenen Sicim 1995 konferansında, dünyanın önde gelen fizikçilerinin tıka basa doldurduğu bir salonda çok heyecan verici bir konferans veren Edward Witten, bir sonraki adımla ilgili bir planı olduğunu açıkladı ve böylece "ikinci süpersicim devrimi" başladı. Bu satırlar yazıldığı sırada, sicim kuramcıları önceden karşı karşıya kalman kuramsal engellerin aşılmasını sağlayacağı düşünülen bir dizi yeni yöntemi netleştirme yolunda canla başla çalışıyordu. Bu yolda karşılaşılacak zorluklar, süpersicim kuramcılarının teknik gücünü çok ciddi bir sınava tabi tutacak; fakat tünelin sonundaki ışık her ne kadar hâlâ uzak olsa da, nihayet görünürlük kazanıyor olabilir.</p>

  <p class="calibre2">Bu bölümde ve bundan sonraki birkaç bölümde, ilk süpersicim devriminden sonra ve ikinci süpersicim devriminden önce yapılan çalışmalardan doğan sicim kuramı kavrayışını betimleyeceğiz. Zaman zaman ikinci süpersicim devriminden doğan yeni kavrayışların altını çizeceğiz, ama bu daha yeni gelişmeleri kapsamlı olarak XII. ve XIII. Bölüm'de tartışacağız.</p>

  <h4 id="sigil_toc_id_49" class="calibre12"><a id="bookmark0"></a>Yine mi Yunanlıların Atomları?</h4>

  <p class="calibre2">Bu bölümün başında belirttiğimiz, ayrıca Şekil 1.1'de de gösterdiğimiz gibi sicim kuramı, eğer standart modeldeki varsayılan nokta parçacıklar bugünkü teknolojik kapasitemizin çok ötesinde bir kesinlikle incelenebilirse, bu parçacıkların her birinin salınım halinde, çok küçük birer sicimden oluştuğunun görüleceğini iddia eder.</p>

  <p class="calibre2">Daha sonra açıklık kazanacak sebeplerden ötürü, tipik bir sicimin uzunluğu yaklaşık olarak Planck uzunluğuna eşittir, yani bir sicim bir atomun çekirdeğinden yüz milyar kere milyar (10") defa küçüktür. Günümüzde yapılan deneylerin, maddenin mikro seviyede sicimlere dayalı doğasını çözemiyor olmasında şaşıracak bir şey yok: Sicimler, atomaltı parçacıklar ölçeğinde bile çok ama çok küçüktür. Bir sicimin bir nokta parçacık olmadığını doğrudan gösterebilmek için, maddeleri bugüne dek yapılmış olanlardan milyon kere milyar kat daha yüksek bir enerjiyle çarpıştıracak bir hızlandırıcımız olması gerekir.</p>

  <p class="calibre2">Nokta parçacıklar yerine sicimleri geçirmenin ne gibi şaşırtıcı sonuçlar doğurduğunu kısaca anlatacağız, ama önce daha temel bir soruyu ele alalım: Sicimler neden yapılmıştır?</p>

  <p class="calibre2">Bu sorunun iki olası cevabı var: İlki, sicimler gerçekten de temeldir, tam da Eski Yunanlıların kastettiği anlamda <span class="calibre3">parçalanamaz bileşenler y Ani</span> "atomlar"dır. Her şeyin mutlak en küçük bileşeni olduklarından, mikrodünyanın altyapısındaki çok sayıda katmanın sonuncusunu -Rusların matruşka bebeklerinin sonuncusunu- temsil ederler. Bu bakış açısına göre, sicimlerin bir boyutu olsa da, neden oluştukları sorusunun bir anlamı yoktur. Sicimler daha küçük bir şeyden oluşuyor olsalardı, temel olmazlardı. O zaman, sicimleri oluşturan her neyse derhal sicimlerin yerini alır ve evrenin daha da temel bileşeni olduğu iddiasında bulunurdu. Dilbilimsel benzetmemizi kullanalım: Paragraflar cümlelerden oluşur, cümleler kelimelerden, kelimeler de harflerden. Peki bir harf neden oluşur? Dilbilimsel bir bakış açısına göre, bu nokta yolun sonudur. Harf, harftir; yazılı dilin yapıtaşıdır, onların altında başka bir yapı daha yoktur. Harflerin bileşenlerini sorgulamanın bir anlamı yoktur. Aynı şekilde bir sicim de bir sicimdir; ondan daha temel bir şey olmadığı için başka bir maddeden oluşuyor diye betimlenemez.</p>

  <p class="calibre2">Bu ilk cevaptır. İkinci cevap, sicim kuramının doğaya dair doğru ve nihai bir kuram olup olmadığını henüz bilmediğimiz gerçeğine dayanır. Sicim kuramı gerçekten de hedeften uzaksa, o halde sicimleri de, sicimlerin bileşimiyle ilgili soruları da pekâlâ unutabiliriz. Bu bir ihtimal, ama 1980'lerin ortalarından bu yanayapılan araştırmalar ciddi bir çoğunlukla bunun pek de ihtimal dahili olmadığına işaret ediyor. Fakat tarih bize evren anlayışımızın derinleştiği her sefer, maddenin daha da alt bir düzeyini oluşturan, daha da küçük mikro bileşenler olduğunu göstermiştir. Sicim kuramının nihai kuram olamaması halinde, diğer bir olasılık sicimlerin nihai katman olmaması, ama kozmik soğanın Planck uzunluğu ölçeğinde görünürlük kazanan bir katmanı olması olasılığıdır. Bu durumda sicimler daha da küçük parçacıklardan oluşuyor olabilir. Sicim kuramcıları bu olasılığı gündeme getirmişler ve bu konuda çalışmaya devam etmektedirler. Bugüne dek, kuramsal çalışmalar sicimlerin de altında başka bir yapı olabileceğine dair ilginç ipuçları vermiştir, fakat henüz kesin bir kanıt yoktur. Bu soruyla ilgili son sözü ancak zaman ve yoğun araştırmalar söyleyecektir.</p>

  <p class="calibre2">XII. ve XV. Bölüm'de yer verdiğimiz birkaç tahmin dışında, buradaki tartışmamız açısından sicimleri, ilk cevapta önerilen yaklaşımla yani doğanın en temel bileşenleri olarak ele alacağız.</p>

  <h4 id="sigil_toc_id_50" class="calibre12"><a id="bookmark1"></a>Sicim Kuramıyla Gelen Birleşme</h4>

  <p class="calibre2">Standart modelin kütleçekimi kuvvetini kapsayamamak dışında, başka bir yetersizliği daha vardır: Yapısının ayrıntılarına dair bir açıklama yoktur. Doğa neden, önceki bölümlerde özetlenen ve Tablo 1.1 ve 1.2'de gösterilen belli parçacıkları ve kuvvetleri seçmiştir? Bu bileşenleri tanımlayan 19 parametre, neden sahip oldukları nicel değerlere sahiptir? Sayılarının ve ayrıntılı özelliklerinin fazlasıyla keyfi göründüğü hissine kapılmamak elde değil. Bu görünüşte rasgele bileşenlerin gerisinde yatan daha derin bir anlayış var mı, yoksa evrenin ayrıntılı fiziksel özellikleri tesadüfen mi "seçilmiş"?</p>

  <p class="calibre2">Standart modelin kendisinin bir açıklama sunması mümkün değil, çünkü parçacıkları ve bu parçacıkların özelliklerini deneysel olarak ölçülmüş birer <span class="calibre3">girdi</span> olarak kabul eder. Tıpkı elde başlangıç yatırımlarınıza ilişkin veri girdisi yoksa, borsanın performansının portföyünüzün değerini belirlemekte kullanılamayacağı gibi, standart model de -temel parçacık özelliklerine dair veri girdisi yoksa- tahmin yapmakta kullanılamaz. Kuramcılar ancak deneyleri yürüten parçacık fizikçilerinin kılı kırk yararak bu verileri ölçmesi sonrasında, sınanabilir tahminlerde bulunmak için -örneğin parçacıklar bir hızlandırıcıda çarpıştırıldığında neler olacağı gibi- standart modeli kullanabilir. Fakat bugünkü Down Tones ortalaması on yıl önce borsada yaptığınız başlangıç yatırımınızı ne kadar açıklayabilirse, standart model de Tablo 1.1 ve 1.2'deki temel parçacık .özelliklerini o kadar açıklayabilir.</p>

  <p class="calibre2">Aslına bakarsanız, eğer deneyler mikrodünyada, muhtemelen farklı kuvvetlerle etkileşim halinde olan, farklı bir parçacık içeriği olduğunu göstermiş olsaydı, kurama farklı girdi parametreleri ekleyerek bu değişiklikleri standart modele dahil etmek gayet kolay olurdu. Bu anlamda, standart modelin yapısı temel parçacıkların özelliklerini açıklayamayacak kadar esnektir, çünkü bir dizi olasılığa açıktır.</p>

  <p class="calibre2">Sicim kuramı çok farklıdır. Benzersiz ve esnek olmayan kuramsal bir yapıdır. Aşağıda açıklandığı gibi, ölçümlerde nirengi noktası olarak alınacak ölçeği belirleyen tek bir rakam dışında bir girdi gerektirmez. Mikrodünyanın bütün özellikleri, kuramın açıklama gücünün dahilindedir. Bunu anlayabilmek için isterseniz önce daha bildik sicimleri -örneğin keman tellerini- düşünelim. Şekil 6.1'de görüldüğü gibi, tellerin her biri <span class="calibre3">rezonans</span> diye bilinen, çok çeşitli (aslında sonsuz sayıda) titreşim örüntüsü oluşturabilir. Rezonanslar, tepe noktaları ve çukur noktaları arasındaki mesafeler eşit olan ve telin sabit iki ucu arasına tam olarak oturan dalga örüntüleridir. Kulaklarımız bu farklı titreşimli salınım örüntülerini, farklı notalar olarak algılar. Sicim kuramındaki sicimler de benzer özellliklere sahiptir. Sicimlerin, boyutlarına tam olarak oturan ve tepe noktaları ve çukur noktaları arasındaki mesafenin eşit olması sayesinde destekleyebildikleri titreşimli salınım örüntüleri vardır. Şekil 6.2'de bazı örnekler gösterilmektedir. İşte asıl önemli nokta: Bir keman telinin oluşturduğu farklı titreşim örüntülerinin farklı notalar oluşturması gibi, temel bir sicimdeki farklı titreşim örüntüleri de farklı kütleler ve kuvvet yükleri oluşturur. Bu çok önemli bir nokta olduğundan, bir kere daha söyleyelim. Sicim kuramına göre, temel bir "parçacığın" özellikleri -kütlesi ve farklı kuvvet yükleri- içteki sicimin gerçekleştirdiği titreşim örüntüsüyle belirlenir.</p>

  <div class="coverpage">
    <div class="calibre4"><img alt="" src="../Images/main-33.png" class="calibre42"/></div>

    <p class="calibre14"><i class="calibre3">Şekil 6.1 Bir kemanın telleri, bütün tepe noktalan ve çukur noktaları keman telinin iki ucu arasına tam olarak oturan salınım örüntüleri sergileyerek titreşebilir.</i></p>
  </div>

  <p class="calibre2">Bu ilişki en kolay, bir parçacığın kütlesi açısından anlaşılır. Bir sicimdeki belirli bir titreşim örüntüsünün enerjisi, örüntünün genliğine -tepe noktaları ve çukur noktaları arasındaki maksimum yer değiştirmeye- ve dalga boyuna -yani bir tepe noktasıyla bir sonraki tepe noktası arasındaki mesafeye- bağlıdır. Genlik ne kadar büyükse ve dalga boyu da ne kadar kısaysa, enerji o kadar büyüktür. Bu da sezgisel olarak umulacak şeyi yansıtıyor; çok hareketli titreşim örüntüleri daha fazla enerjiye sahiptir, o kadar hareketli olmayanlarınsa enerjisi daha azdır. Şekil 6.3'te birkaç örnek veriliyor. Bu da tanıdık bir şey:<br class="coverpage"/></p>

  <div class="coverpage">
    <div class="calibre4"><img alt="" src="../Images/main-34.png" class="calibre43"/></div>

    <p class="calibre14"><i class="calibre3">Şekil 6.2 Sicim kuramındaki ilmekler -keman tellerinde olduğu gibi- bütün tepe noktaları ve çukur noktalan sicimlerin boyutuna oturan salınım örüntüleri sergileyerek titreşebilir.</i></p>
  </div>

  <p class="calibre2">Daha kuvvetli çekilen keman telleri daha şiddetli titreşir, daha hafifçe çekilen tellerse daha hafif titreşir. Şimdi özel göreliliğin bakış açısına göre, enerji ile kütlenin madalyonun iki yüzü olduğunu biliyoruz: Daha fazla enerji daha büyük kütle demektir, daha büyük kütle de daha fazla enerji. Dolayısıyla sicim kuramına göre, bir temel parçacığın <span class="calibre3">kütlesi,</span> içindeki sicimin titreşim örüntüsünün <span class="calibre3">enerjisi</span> tarafından belirlenir. Daha ağır parçacıkların daha fazla enerjiyle titreşen iç sicimleri vardır, hafif parçacıklarınsa daha az enerjiyle titreşen iç sicimleri vardır.</p>

  <p class="calibre2">Bir parçacığın kütlesi onun kütle çekimsel özelliklerini belirlediğinden, sicimin titreşim örüntüsü ile bir parçacığın kütleçekimi kuvvetine verdiği karşılık arasında doğrudan bir ilişki olduğunu görüyoruz. Buradaki akıl yürütme biraz daha soyut olsa da, fizikçiler bir sicimin titreşim örüntüsünün diğer ayrıntılı yönleri ile başka kuvvetler karşısındaki özellikleri arasında benzer bir eşleşme olduğunu bulmuştur. Örneğin belli bir sicimin taşıdığı elektrik yükü, zayıf yük ve güçlü yük, bu sicimlerin tam olarak nasıl titreştiğiyle belirlenir. Dahası, haberci parçacıklar için de tamamen aynı fikir geçerlidir. Fotonlar, zayıf ayar bozonları ve glüonlar gibi parçacıklar da başka sicim titreşim örüntüleridir. Özellikle önemli bir nokta var: Sicim titreşim örüntüleri arasından bir tanesi, gravitonun özelliklerine tamamen uyar ve bu da kütleçekiminin sicim kuramının ayrılmaz bir parçası olmasını sağlar.</p>

  <p class="calibre2">Böylece sicim kuramına göre her temel parçacığın gözlenen özelliklerinin, iç sicimi belli bir titreşim örüntüsü gösterdiği için ortaya çıktığını anlıyoruz. Bu bakış açısı, fizikçilerin sicim kuramının keşfedilmesinden önce benimsediği bakış açısından hayli farklıdır. Daha önceki bakış açısına göre, temel parçacıklar arasındaki farklılıklar, aslında her bir parçacık türünün "farklı bir kumaştan kesildiği" söylenerek açıklanıyordu. Her parçacık temel olarak görülse de, her birinin oluştuğu "malzemenin" farklı olduğu düşünülüyordu. Örneğin elektron "malzemesi" negatif elektrik yüklüydü, nötrino "malzemesi" ise elektrik yüküne sahip değildi. Sicim kuramı, bütün maddenin ve bütün kuvvetlerin "malzemesinin" aynı olduğunu söyleyerek bu tabloyu kökten değiştirir. Her temel parçacık tek bir sicimden oluşur -yani her parçacık tek bir sicimdir- ve bütün sicimler de kesinlikle birbirinin aynıdır. Parçacıklar arasındaki farklılıklar, sicimlerinin farklı titreşim örüntüleri göstermesinden doğar. Farklı temel parçacıklar olarak görünen şeyler aslında temel bir sicimin çıkardığı farklı "notalardır". Muazzam sayıda böyle titreşen sicimden oluşan evrenin kozmik bir senfoniden farkı yoktur.</p>

  <div class="coverpage">
    <div class="calibre44"><img alt="" src="../Images/main-35.png" class="calibre45"/></div>

    <p class="calibre14"><i class="calibre3">Şekil 6.3 Daha hareketli titreşim örüntülerinin enerjisi, o kadar hareketli olmayan örüntülerin enerjisinden daha fazladır.</i></p>
  </div>

  <p class="calibre2">Bu genel bakış, sicim kuramının gerçekten de muhteşem bir birleştirici çerçeve sunduğunu gösteriyor. Maddenin her parçacığı ve her kuvvet iletkeni, titreşim örüntüsü o sicimin "parmak izi" olan bir sicimden oluşur. Evrendeki bütün fiziksel olaylar, süreçler ve olgular en temel düzeyde, bu temel maddi bileşenler arasında etkin olan kuvvetlerle betimlenebilir olduğu için, sicim kuramı fiziksel evrene dair her şeyi kapsayan, tek bir birleşik tanımlama yapmayı vaat eder: Her şeyin kuramı.<br class="coverpage"/></p>

  <h4 id="sigil_toc_id_51" class="calibre12"><a id="bookmark2"></a>Sicim Kuramının Müziği</h4>

  <p class="calibre2">Sicim kuramı, temel parçacıkları yapıdan yoksun olarak gören önceki kavrayışı ortadan kaldırıyor olsa da eski alışkanlıklar kolaycayok olmaz; hele de en küçük mesafe ölçeklerinde bile gerçekliği doğru bir şekilde betimliyorsa. Biz de alandaki yaygın uygulamayı izleyerek "temel parçacıklar" demeyi sürdüreceğiz, ama böyle dediğimizde kast ettiğimiz şey daima "temel parçacıklar olarak görünen, ama aslında titreşen küçük sicim parçaları" olacak. Önceki bölümde, bu tür temel parçacıkların kütlelerinin ve kuvvet yüklerinin, sicimlerinin nasıl titreştiğine bağlı olduğunu ileri sürmüştük. Buradan şunu anlıyoruz: Temel sicimlerin mümkün olan titreşimli salınım örüntülerini -deyim yerindeyse çalabildikleri "notaları"- tam bir kesinlikle çözebilseydik, temel parçacıkların gözlenen özelliklerini açıklayabilmemiz gerekirdi. Dolayısıyla ilk kez sicim kuramı, doğada gözlenen parçacıkların özelliklerini <span class="calibre3">açıklamaya</span> yönelik bir çerçeve oluşturmaktadır.</p>

  <p class="calibre2">O halde, bu aşamada bir sicimi "tutmamız" ve mümkün olan titreşimli salınım örüntülerini belirleyebilmek için sicimi çeşitli biçimlerde "çekmemiz" gerekir. Sicim kuramı doğruysa, olası titreşim örüntülerinin tam olarak Tablo 1.1 ve 1.2'deki madde ve kuvvet parçacıklarında gözlenen özelliklere yol açtığını görmemiz gerekir. Tabi ki bir sicim, bu deneyi tam olarak anlattığımız gibi gerçekleştiremeyeceğimiz kadar küçüktür. Ama matematiksel betimlemeleri kullanarak bir sicimi <span class="calibre3">kuramsal olarak</span> çekebiliriz. 1980'lerin ortalarında sicim kuramının birçok yandaşı, bunu yapabilmek için gerekli olan matematiksel analizin, evrenin mikro düzeydeki en ayrıntılı bütün özelliklerini açıklamanın eşiğinde olduğunu düşünüyordu. Hatta, bazı ateşli fizikçiler, her şeyin kuramının sonunda keşfedildiğini ilan etti. Fakat on yılı aşkın bir sürede edinilen deneyim, bu düşüncenin yarattığı coşkunun vakitsiz olduğunu gösteriyor. Sicim kuramı her şeyin kuramı olmak için gerekli niteliklere sahip, fakat sicim titreşimleri yelpazesini, deneysel sonuçlarla karşılaştırabilecek kesinlikte elde edebilmemizin önünde hâlâ birçok engel var. Yani halihazırda, evrenimizin Tablo 1.1 ve 1.2'de özetlenen temel özelliklerinin sicim kuramıyla açıklanıp açıklanamayacağını bilmiyoruz. IX. Bölüm'de de tartışacağınîîz gibi, açıkça ortaya koyacağımız bazı varsayımlar doğrultusunda, sicim kuramı parçacıklar ve kuvvetler hakkında bilinen verilerle niceliksel olarak uyumlu özelliklere sahip bir evren ortaya koyabilir, fakat kuramdan ayrıntılı sayısal tahminler çıkarmak bugün için kapasitemizin dışındadır. Bu yüzden de, her ne kadar sicim kuramının çizdiği çerçeve, nokta parçacıklara dayalı standart modelin tersine, parçacıkların ve kuvvetlerin neden sahip oldukları özelliklere sahip olduklarını açıklayabilme <span class="calibre3">kapasitesine</span> sahip olsa da, henüz bu açıklamayı çıkartabilmiş değiliz. Fakat dikkat çekici bir nokta var: Sicim kuramı o kadar zengin, o kadar kapsamlıdır ki, en ayrıntılı özelliklerini henüz belirleyememiş olsak da, sonraki bölümlerde göreceğimiz üzere, kuramdan çıkarsanabilecek çok sayıda yeni fiziksel olguya ilişkin bir kavrayış edinmemiz <span class="calibre3">mümkün.</span></p>

  <p class="calibre2">Sonraki bölümlerde, önümüzdeki engellerin durumunu da biraz ayrıntılı olarak tartışacağız, fakat öncelikle bu engelleri genel bir düzeyde anlamaya çalışmak daha öğretici olur. Yaşadığımız dünyadaki sicimlerin çok çeşitli gerilimlere sahip olduğunu biliyoruz. Örneğin bir ayakkabının bağcıkları çoğunlukla bir kemana gerilmiş bir telden daha gevşektir. Öte yandan ayakkabı bağcığı da keman teli de bir piyanonun çelik telleri kadar gergin değildir. Sicim kuramının genel ölçeğini kurabilmesi için gereken bir değer de sicimlerin gerilimidir. Peki ama bu gerilim nasıl belirlenir? Temel bir sicimi çekebilseydik ne kadar gergin olduğunu öğrenebilir, böylece de daha bildik gündelik sicimlerin gerilimleri ölçülürken yaptığımız gibi gerilimini ölçebilirdik. Fakat temel sicimler çok küçük olduğundan buyaklaşım uygulanamaz ve daha dolaylı bir yönteme başvurmak gerekir. Scherk ve Schwarz 1974'te belli bir sicim titreşimi örüntüsünün graviton parçacığı olduğunu ileri sürdüklerinde, böyle dolaylı bir yaklaşım kullanmayı başarmışlar ve böylece sicim kuramının sicimlerindeki gerilime dair tahminlerde bulunabilmişlerdi. Scherk ile Schwarz'ın hesapları, graviton olduğunu ileri sürdükleri sicim, titreşimi örüntüsünün aktardığı kuvvetin gücünün, sicimin gerilimiyle ters orantılı olduğunu ortaya koymuştu. Gravitonun kütleçekimi kuvvetini -ki zayıf bir kuvvettir- aktardığı varsayıldığından, bunun, bin milyar kere milyar kere milyar kere milyar ton (10<sup class="calibre16">39</sup>) gibi devasa bir gerilim anlamına geldiğini bulmuşlardı; bu gerilim <span class="calibre3">Planck gerilimi diye</span> adlandırılır. Dolayısıyla temel sicimler, daha bildik örneklere kıyasla son derece gergindir. Bunun üç önemli sonucu vardır.</p>

  <h4 id="sigil_toc_id_52" class="calibre12"><a id="bookmark3"></a>Sicimlerin Gergin Olmasının Üç Sonucu</h4>

  <p class="calibre2">Birincisi bir keman ya da piyano telinin uçları sabitlenmiştir, bu da uzunlukları sabit demektir, fakat temel bir sicimin büyüklüğünü belirleyen böyle sınırlayıcı bir çerçeve yoktur. Sicim kuramındaki ilmeklerin geriliminin çok fazla olması, sicimlerin çok ama çok küçük olacağı anlamına gelir. Ayrıntılı hesaplamalar Planck gerilimine sahip tipik bir sicimin, daha önce de belirttiğimiz gibi Planck uzunluğunda -10<sup class="calibre16">33</sup> santimetre- olacağını göstermiştir.</p>

  <p class="calibre2">İkincisi, gerilimi çok fazla olduğundan, sicim kurammdaki titreşen bir sicimin enerjisi tipik olarak son derece yüksektir. Bunu anlayabilmek için, bir sicimin gerilimi ne kadar fazlaysa titreşmesini sağlamanın o kadar zor olduğunu bilmemiz gerekir. Örneğin bir keman telini çekip titreşmesini sağlamak, bir piyano telini çekmekten daha kolaydır. Dolayısıyla farklı gerilimlere sahip, tamamen aynı biçimde titreşen iki sicim aynı enerjiye sahip olmayacaktır. Gerilimi fazla olan sicim, gerilimi daha az olan sicimden daha fazla enerjiye sahip olacaktır, çünkü gerilimi fazla olan sicimi harekete geçirmek için daha fazla enerji uygulanması gerekir.</p>

  <p class="calibre2">Bu da bize, titreşen bir sicimin enerjisinin iki şeyle belirlendiği gerçeğini hatırlatıyor: Tam olarak nasıl titreştiği (daha hareketli bir örüntü daha yüksek enerjiye karşılık gelir) ve sahip olduğu gerilim (yüksek gerilim yüksek enerjiye karşılık gelir). Başlangıçta bu betimleme, giderek daha hafif titreşim örüntüleri -genlikleri giderek küçülen, daha az sayıda tepe noktası ve çukur noktası olan örüntüler- gösteren bir sicimin enerjisinin giderek azalacağını düşünmenize yol açabilir. Fakat IV. Bölüm'de başka bir bağlamda da gördüğümüz gibi, kuantum mekaniği bize bu mantığın doğru olmadığını söyler. Kuantum mekaniği diğer bütün titreşimler ve dalga benzeri etkiler gibi bu titreşimlerin de ancak ayrı ayrı birimler halinde var olabileceğini söylüyor. Kabaca söyleyecek olursak, örneğin bir depo görevlisinin üzerinde taşımakla görevlendirildiği para, nasıl kullanılan para biriminin <span class="calibre3">tam sayı</span> bir katıysa, bir sicimin titreşim örüntüsündeki enerji de minimum bir enerji biriminin tam sayı bir katıdır. Şu nokta önemlidir: Bu minimum enerji birimi, sicimin gerilimiyle doğru orantılıdır (belli bir titreşim örüntüsündeki tepe noktalarının ve çukur noktalarının sayısıyla da doğru orantılıdır), bu birimin tam sayı katı ise titreşim örüntüsünün genliğiyle belirlenir.</p>

  <p class="calibre2">Buradaki tartışmamız açısından önemli olan nokta şudur: Minimum enerji birimleri sicimin gerilimiyle orantılı olduğundan, bu gerilim de çok büyük olduğundan, temel parçacık fiziğinin olağan ölçeklerinde, temel minimum enerjiler de aynı şekilde büyüktür; <span class="calibre3">Planck enerjisi</span> olarak bilinen şeyin katlarıdır. Şu bize bir ölçek duygusu verecektir: Einstein'ın ünlü değişim formülü <span class="calibre3">E=mc<sup class="calibre16">2</sup>'yi</span> kullanarak Planck enerjisini kütleye çevirecek olursak, bir protondan yaklaşık on milyar kere milyar (10<sup class="calibre16">19</sup>) kat daha büyük bir kütleye karşılık gelir. Temel parçacık standartlarında çok büyük olan bu kütle <span class="calibre3">Planck kütlesi</span> diye bilinir; yaklaşık olarak bir toz zerreciğinin kütlesine ya da ortalama büyüklükteki bir milyon bakteriden oluşan bir topluluğun kütlesine karşılık gelir. Dolayısıyla, sicim kuramına göre titreşen bir sicimin tipik kütle eşdeğerliği, genelde Planck kütlesinin tam sayı (1, 2, 3<span class="calibre3">, ...)</span> bir katıdır. Fizikçiler bu durumu, sicim kuramının "doğal" yani "tipik" enerji ölçeğinin (dolayısıyla da kütle ölçeğinin) Planck ölçeği olduğunu söyleyerek ifade eder.</p>

  <p class="calibre2">Bu durum Tablo.1.1 ve 1.2'deki parçacık özelliklerini yeniden üretme hedefiyle doğrudan ilgili olan önemli bir soruyu gündeme getiriyor: Sicim kuramının "doğal" enerji ölçeği bir protonun yaklaşık on milyar kere milyar katıysa, etrafımızdaki dünyayı oluşturan çok daha hafif parçacıklar -elektronlar, kuarklar, fotonlar vs.- nasıl açıklanacak?</p>

  <p class="calibre2">Bu sorunun cevabını da kuantum mekaniği verir. Belirsizlik ilkesi, hiçbir şeyin tam anlamıyla hareketsiz olmadığını söyler. Bütün nesneler kuantum çalkalanması yaşar, eğer yaşamasalardı nerede olduklarını, hareket hızlarının ne olduğunu tam bir kesinlikle bilebilirdik; bu da Heisenberg'in ilkesine aykırı olurdu. Bu, sicim kurammdaki sicimler için de geçerlidir. Bir sicim ne kadar durgun görünürse görünsün, her zaman bir miktar kuantum titreşimi gösterecektir. İlk olarak 1970'lerde anlaşıldığı üzere, burada dikkat çekici olan şey, bu kuantum çalkalanmaları ile yukarıda bahsettiğimiz, ayrıca Şekil 6.2'de ve Şekil 6.3'te gösterilen tipteki, daha sezgisel sicim titreşimlerinin birbirlerinin enerjilerini <span class="calibre3">iptal edebilecek</span> olmasıdır. Aslına bakarsanız, kuantum mekaniğinin tuhaflığı yüzünden, bir sicimin kuantum çalkalanmasıyla ilişkilendirilen enerji <span class="calibre3">negatiftir,</span> bu da titreşen bir sicimin toplam enerji içeriğini kabaca Planck enerjisine eşit bir miktarda <span class="calibre3">azaltır.</span> Bu da en düşük enerjili sicim titreşim örüntülerinin (biraz safça da olsa enerjilerinin hemen hemen Planck enerjisine -yani Planck enerjisinin 1 katı- eşit olmasını beklediğimiz örüntülerin) büyük ölçüde birbirini iptal ettiği, dolayısıyla nispeten düşük bir net enerjiye sahip titreşimlere yol açtığı anlamına gelir; bu net enerjilerin kütle eşdeğerleri Tablo 1.1 ve 1.2'de görülen madde ve kuvvet parçacıklarının kütlelerine yakındır. Dolayısıyla, sicimlerin kuramsal betimlemeleriyle parçacık fiziğinin deneysel olarak erişilebilir dünyası arasında temas kuracak olan da, bu <span class="calibre3">en düşük</span> enerjili titreşim örüntüleridir. Önemli bir örnekten bahsedelim: Scherk ve</p>

  <p class="calibre2">Schwarz, özelliklerinden ötürü haberci graviton parçacığı olabileceğini düşündükleri titreşim örüntüsünde, enerjilerin birbirini tam olarak iptal ettiğini, bunun da sıfır kütleli bir kütleçekimi kuvveti parçacığı anlamına geldiğini bulmuştur. Gravitondan beklenen de tam budur; kütleçekimi kuvveti ışık hızında aktarılır ve yalnızca kütlesiz parçacıklar bu en yüksek doğrusal hızda hareket edebilir. Fakat düşük enerjili titreşim kombinasyonları kural değil istisnadır. Daha tipik titreşimli bir temel sicim, kütlesi protonun kütlesinden milyar kere milyar daha büyük bir parçacığa karşılık gelir.</p>

  <p class="calibre2">Bu durum da, Tablo 1.1 ve 1.2'deki nispeten hafif temel parçacıkların bir anlamda, hareketli sicimlerden oluşan, gümbürdeyen bir okyanusun üzerindeki ince pustan doğması gerektiğini söylüyor. Kütlesi protonun kütlesinin 189 katı olan üst kuark gibi ağır bir parçacık bile bir sicim titreşiminden doğabilir. Ama ancak, sicimin çok yüksek düzeydeki tipik Planck ölçeğindeki enerjisinin, kuantum belirsizliği çalkalanması tarafından iptal edilmesi koşuluyla, üstelik yüz milyon kere milyarda birden daha yüksek bir kesinlik oranıyla. Sanki <span class="calibre3">The Price is Right'a.</span> katılmışsınız, Bob Barker elinize on milyar kere milyar dolar tutuşturmuş ve sizden verdiği parayı geriye 189 dolar -ne bir dolar eksik, ne bir dolar fazla- kalacak şekilde harcamanızı (iptal etmek de diyebiliriz) istemiş gibi. Tek tek ürünlerin kesin fiyatını bilmeksizin böyle büyük ama çok da belirli bir alışveriş yapmak, dünyanın en uzman alışverişçisini bile çok zorlayacaktır. Geçer akçenin para değil de enerji olduğu sicim kuramında, yaklaşık hesaplamalar, enerjilerin buna benzer şekilde birbirini iptal etmesinin kesinlikle <span class="calibre3">gerçekleşebileceğini</span> kuşkuya yer bırakmayacak bir biçimde göstermiştir. Fakat sonraki bölümlerde giderek açıklık kazanacak sebeplerden ötürü, enerjilerin birbirini iptal etmesini bu kadar yüksek bir kesinlik düzeyinde doğrulamak genelde bugünkü kuramsal bilgimizin ötesindedir. Öyle olsa bile, daha önce de belirttiğimiz gibi, sicim kuramının bu ince detaylara o kadar duyarlı olmayan başka birçok özelliğini tam olarak belirleyip anlayabileceğimizi de göreceğiz.</p>

  <p class="calibre2">Böylece sicim geriliminin çok yüksek olmasının üçüncü sonucuna geliyoruz. Sicimler sonsuz sayıda farklı titreşim örüntüsü gösterebilir. Örneğin Şekil 6.2'de, giderek artan sayıda tepe noktası ve çukur noktası olan, sonu gelmez bir olasılıklar dizisinin başlangıcını gösterdik. Peki ama bu, bu diziye karşılık gelen sonu gelmez bir temel parçacık dizisi olması gerektiği ve bu durumun Tablo 1.1 ve 1.2'de özetlenen deneysel durumla görünüşte çelişeceği anlamına gelmiyor mu?</p>

  <p class="calibre2">Cevap: Evet. Sicim kuramı doğruysa eğer, sonsuz sayıdaki sicim titreşim örüntüsünün her birinin bir temel parçacığa karşılık gelmesi gerekir. Fakat temel bir nokta var: Sicim geriliminin yüksek olması nedeniyle bu titreşim örüntülerinden yalnızca birkaçı son derece ağır parçacıklara karşılık gelecektir (o birkaç örüntü de kuantum sicim çalkalanmalarının neredeyse tamamen iptal ettiği en düşük enerjili titreşim örüntüleridir). Burada "ağır" ifadesi Planck kütlesinden kat kat daha ağır anlamına gelmektedir. Bugün en güçlü parçacık hızlandırıcılarımız dahi, sadece protonun kütlesinden bin kat daha yüksek kütleler düzeyindeki enerjilere, yani Planck enerjisinden milyon kere milyar daha düşük düzeydeki enerjilere ulaşabildiğinden, sicim kuramının öngördüğü bu yeni parçacıkları laboratuvar ortamında araştırmaktan çok çok uzağız.</p>

  <p class="calibre2">Ama bu parçacıkları aramakta kullanabileceğimiz daha dolaylı yaklaşımlar var. Örneğin evrenin doğuşunda var olan enerjiler, bu parçacıklardan çok bol miktarda ortaya çıkaracak kadar yüksek olmuş olmalıdır. Genelde bu parçacıkların günümüze ulaşmış olması beklenmez; aslında süper-ağır parçacıklar genelde kararsızdır, muazzam kütleleri dağılır, yani giderek daha hafif parçacıklara bozunurlar ve sonunda bizi çevreleyen dünyadaki bildik, nispeten daha hafif parçalara dönüşürler. Gelgelelim böyle süper-ağır bir sicim titreşimi durumunun -Büyük Patlama'nın bir kalıntısının- bugüne ulaşmış olması mümkündür. IX. Bölüm'de daha kapsamlı olarak tartışacağımız üzere, bu tür parçacıkların bulunması en hafif tabirle anıtsal bir keşif olacaktır.</p>

  <h4 id="sigil_toc_id_53" class="calibre12"><a id="bookmark4"></a>Sicim Kuramında Kütle çekimi ve Kuantum Mekaniği</h4>

  <p class="calibre2">Sicim kuramının sunduğu birleştirici çerçeve ikna edicidir. Fakat kuramın asıl cazibesi, kütleçekimi kuvveti ile kuantum mekaniği arasındaki çatışmayı giderme becerisidir. Genel görelilik ile kuantum mekaniğini birleştirmekteki sorunun, genel göreliliğin temel ilkesi (uzayın ve zamanın düzgün bir eğri şeklinde bir geometrik yapısının olması) ile kuantum mekaniğinin temel özelliği (uzay ve zamanın dokusu da dahil, evrendeki her şeyin giderek küçülen mesafe ölçeklerinde incelendiklerinde daha şiddetlenen kuantum dalgalanmaları göstermesi) birbirlerine ters düştüğünde ortaya çıktığını hatırlayalım. Planck-altı ölçekteki mesafelerde kuantum dalgalanmaları o kadar şiddetlidir ki, uzayın düzgün bir eğri şeklinde bir geometriye sahip olduğu kavrayışı bozulur; bu da genel görelilik kuramının çökmesi anlamına gelir.</p>

  <p class="calibre2">Sicim kuramı, uzayın kısa mesafe ölçeğindeki özelliklerini "gidererek" şiddetli kuantum dalgalanmalarını yumuşatır. Bunun aslında ne anlama geldiği, çatışmayı nasıl çözdüğü sorusuna verilebilecek bir kaba, bir de daha kesin bir cevap vardır, ikisini de sırayla ele alalım.</p>

  <h4 id="sigil_toc_id_54" class="calibre12"><a id="bookmark5"></a>Kaba Cevap</h4>

  <p class="calibre2">Kulağa fazla basit gelse de, bir nesnenin yapısını öğrenmenin yollarından biri, o nesneye başka nesneler fırlatarak, fırlattığımız bu nesnelerin tam olarak nasıl doğrultu değiştirdiğini gözlemektir. Örneğin, gözlerimiz baktığımız nesneye çarpıp yansıyan fotonların taşıdığı bilgiyi topladığı, beynimiz de o bilgiyi deşifre ettiği için o nesneyi <span class="calibre3">görebiliyoruz.</span> Parçacık hızlandırıcıları da aynı ilkeye dayanır: Elektron ve proton gibi madde parçacıklarını hem birbirleriyle hem de başka hedeflerle çarpıştırırlar, çok hassas detektörler de söz konusu nesnelerin yapısını belirlemek için ortaya çıkan kalıntı bulutunu analiz eder.</p>

  <p class="calibre2">Genel kural olarak, kullandığımız <span class="calibre3">sondanın büyüklüğü</span> duyarlı olduğumuz uzunluk ölçeğinin alt sınırını belirler. Bu önemli ifadenin ne anlama geldiğini biraz olsun anlayabilmek için, Slim ile Jim'in biraz kültür sahibi olmak amacıyla bir resim kursuna kaydolduğunu düşünelim. Dönem ilerledikçe Jim, Slim'in bir ressam olarak giderek yetkinleşmesine fena halde bozulur ve sıradışı bir yarışma yapmayı önererek Slim'e meydan okur. Bir şeftali çekirdeği alıp bir mengenenin içine sıkıca yerleştirecek ve aslına en sadık "natürmortu" yapmaya çalışacaklardır. Yalnız Jim'in bu meydan okumasında alışılmadık bir koşul vardır: Ne kendisi ne de Slim şeftali çekirdeklerine bakacaktır. İkisi de çekirdeklerinin büyüklüğünü, şeklini, özelliklerini yalnızca çekirdeğe bir şeyler (foton dışında bir şeyler ama!) fırlatıp fırlattıkları şeylerin nasıl doğrultu değiştirdiğini gözlemleyerek (Şekil 6.4'te gösterildiği gibi) öğrenecektir. Fakat .Tim Slim'den habersiz onun "tabancasını" misketle (Şekil 6.4 (a)), kendi "tabancasını" da çok daha küçük, beş milimetre çapında saçmayla (Şekil 6.4 (b)) doldurur. İkisi de tabancalarını ateşler ve yarışma başlar.</p>

  <p class="calibre2">Bir süre sonra, Slim'in yapabildiği en iyi resim Şekil 6.4 (a)'daki resim olur. Slim, doğrultu değiştiren misketlerin havada izlediği eğri yolu gözleyerek çekirdeğin küçük ve yüzeyi sert bir kütle olduğunu öğrenmiştir. Ama öğrenebildiği tek şey bu olur. Çünkü misketler şeftali çekirdeğinin ince kıvrımlarla dolu yüzeyine duyarlı olamayacak kadar büyüktür. Slim, Jim'in (Şekil 6.4 (b)'de gösterilen) resmine baktığında yarışmayı kaybettiğini görüp şaşırır. Ama Jim'in tabancasına bakar bakmaz hileyi anlar: Jim'in kullandığı daha küçük sondaların yansıma açıları, çekirdeğin yüzeyindeki en büyük kıvrımlardan bazılarından etkilenecek kadar küçüktür. Dolayısıyla Jim, çekirdeğe çok sayıda beş milimetrelik saçma atıp bu saçmaların çekirdekten yansıdıktan sonra havada izledikleri eğri yolları gözleyerek daha ayrıntılı bir resim çizebilmiştir. Yenilgiyi kabul etmeyen Slim kendi tabancasını çekirdeğin yüzeyindeki en ince kıvrımlara girip doğrultu değiştirebilecek kadar küçük sondalarla -yarım milimetrelik saçmayla- doldurur. Şeftali çekirdeğine çarpan bu sondaların nasıl doğrultu değiştirdiğini gözleyerek de Şekil 6.4 (c)'de görülen resmi yapar ve yarışmayı kazanır.</p>

  <div class="coverpage">
    <div class="calibre4"><img alt="" src="../Images/main-36.png" class="calibre46"/></div>

    <p class="calibre14"><i class="calibre3">Şekil 6.4 Bir şeftali çekirdeği bir mengeneye yerleştirilir ve yalnızca ona fırlatılan şeylerin -"sondaların"- nasıl doğrultu değiştirdiği gözlenerek resmi yapılır. Daha küçük parçacıklar kullanılırsa -(a) misketler, (b) beş milimetrelik saçmalar, (c) yarım milimetrelik saçmalar- daha ayrıntılı resimler yapılabilir.</i></p>
  </div>

  <p class="calibre2">Bu küçük yarışmadan çıkan ders açıktır: Sondaların incelenen fiziksel özelliklerden çok büyük olmaması gerekir; çünkü o zaman incelenmek istenen yapılara duyarlı olamazlar.<br class="coverpage"/></p>

  <p class="calibre2">Şeftali çekirdeğinin atom yapısını ve atomaltı yapısını belirlemek için çekirdeği daha derinlemesine incelemek istediğimizde de aynı mantık geçerli olur. Yarım milimetrelik saçmalar yararlı bilgiler sunmayacaktır; atom ölçeğindeki yapılara duyarlı olamayacak kadar büyük oldukları açıktır. Parçacık hızlandırıcılarda sonda olarak elektron ve proton kullanılmasının sebebi de budur, bu parçacıklar küçük oldukları için bu işe daha uygundur. Kuantum kavramlarının klasik akıl yürütmelerin yerini aldığı atomaltı ölçeklerde, bir parçacığın sonda olarak duyarlılığı en iyi o parçacığın kuantum dalga boyu ile ölçülür. Kuantum dalga boyu, parçacığın konumundaki belirsizlik payını gösterir. Bu olgu, IV Bölüm'deki Heisenberg'in belirsizlik ilkesine ilişkin tartışmamızı yansıtıyor. Orada, bir nokta parçacığı sonda olarak kullandığımızda (biz fotonların sonda olarak kullanılmasına odaklanmıştık, fakat tartışmamız diğer bütün parçacıklar için de geçerlidir) ortaya çıkan hata payının, sonda olarak kullanılan parçacığın kuantum dalga boyuna hemen hemen eşit olduğunu bulmuştuk. O kadar kesin olmayan bir dille söyleyecek olursak, kuantum mekaniği çalkalanmaları, bir nokta parçacığın sonda olarak duyarlılığını "giderir", tıpkı bir cerrahın elleri titriyorsa neşteri ne kadar isabetli kullandığının bir anlamı kalmaması gibi. Fakat IV. Bölüm'de bir parçacığın kuantum dalga boyunun parçacığın momentumuyla, yani kabaca söyleyecek olursak enerjisiyle, ters orantılı olması gibi önemli bir olgudan da bahsetmiştik. Bu durumda bir nokta parçacığın enerjisini artırarak kuantum dalga boyunu kısaltabilir -kuantum dalgalanmaları da giderilebilir- ve böylece parçacığı daha da küçük fiziksel yapıları incelemekte kullanabiliriz. Sezgilerimize dayanarak şunu söyleyebiliriz ki, yüksek enerjili parçacıkların nüfuz etme gücü daha fazladır, dolayısıyla da daha küçük yapısal özellikleri inceleyebilirler.</p>

  <p class="calibre2">Bu konuda, nokta parçacıklar ile sicim demetleri arasındaki farklılık apaçıktır. Şeftali çekirdeğinin yüzey özelliklerini incelemekte kullanılan saçmalar için olduğu gibi, sicimin içkin boyutu da, kendinden çok daha küçük bir şeyin -bu örnekte Planck uzunluğundan daha küçük uzunluk ölçeklerinde ortaya çıkmış yapıların- yapısını incelemekte kullanılmasını engeller. Biraz daha kesin konuşalım: 1988'de, o tarihlerde Princeton Üniversitesinde görevli olan David Gross ile öğrencisi Paul Mende, kuantum mekaniği hesaba katıldığında, bir sicimin enerjisini sürekli artırmanın, sicimin küçük yapıları inceleme becerisini sürekli artırmayacağım göstermişti. Nokta parçacıklarda olanın tam tersi bir durum. Gross ile Mende, bir sicimin enerjisi artırıldığında başlangıçta, tıpkı enerji-yüklü bir nokta parçacık gibi, daha kısa ölçekteki yapıları inceleyebildiğini gösterdi. Ama sicimin enerjisi, Planck uzunluğu ölçeğindeki yapıları incelemek için gerekli olan enerji miktarının ötesine geçtiğinde, bu fazladan enerji sicimin inceleme yetisini artırmaz. Aksine enerji sicimin <span class="calibre3">büyümesine</span> neden olur, dolayısıyla sicimin kısa mesafede duyarlılığı <span class="calibre3">azalır.</span> Aslına bakarsanız, tipik bir sicimin büyüklüğü Planck uzunluğundaysa da, bir sicime yeterince enerji -hayal edemeyeceğimiz kadar çok, ancak muhtemelen Büyük Patlama'da ortaya çıkmış enerji kadar bir enerji-yükleyebilseydik, sicimin <span class="calibre3">makroskobik</span> büyüklüğe çıkmasını sağlayabilirdik; mikrokozmosu incelemek için epeyi kullanışsız olurdu yani! Bir sicim, bir nokta parçacığın tersine, sanki <span class="calibre3">iki</span> giderme kaynağına sahip gibidir: Biri, nokta parçacıklar açısından söz konusu olduğu gibi kuantum çalkalanmaları, diğeri de kendi içkin boyutu. Bir sicimin enerjisini artırmak, ilk kaynağın gidermesini azaltır, ama eninde sonunda İkincisinin gidermesini artırır. Yani ne kadar çabalarsanız çabalayın, sicimin boyutunun olması, bir sicimi Planck uzunluğunun altındaki mesafelerdeki olguları incelerken kullanmanızı engeller.</p>

  <p class="calibre2">Gelgeldim, genel görelilik ile kuantum mekaniği arasındaki bütün çatışma da uzamsal dokunun Planck uzunluğu altındaki uzunluklara özgü özelliklerinden kaynaklanmaktadır. <span class="calibre3">Eğer evrenin temel bileşeni Planck ölçeğinin altındaki mesafeleri inceleyemiyorsa, o zaman ne o, ne de ondan oluşan herhangi bir şey yıkıcı olduğu varsayılan kısa-mesafeli kuantum dalgalanmalarından etkilenir.</span> Bu durum, elimizi cilalı bir granit yüzeye sürdüğümüzde olan şeye benzer. Mikro düzeyde granit parçalı, damarlı ve pürtüklü olsa da, parmaklarımız küçük ölçekli bu değişiklikleri fark edemez ve yüzey bize dümdüz gelir. Kısa ve geniş parmaklarımız mikro farklılıkları "giderir". Aynı şekilde, sicimin de bir boyutu olduğundan, onun da kısa mesafe duyarlılığının bir sınırı vardır; Planck-altı ölçeklerdeki değişiklikleri tespit edemez. Parmaklarımızı granite sürdüğümüzde olduğu gibi, sicim de kütle çekimsel alandaki ultramikroskobik çalkalanmaları giderir. Sonuçta geri kalan dalgalanmalar hâlâ çok önemli olsa da, bu giderme onları genel görelilik ile kuantum mekaniği arasındaki uyumsuzluğu yok edecek kadar "düzleştirir". Bilhassa da kütleçekiminin kuantum kuramını oluştururken nokta parçacık yaklaşımını benimsediğimizde ortaya çıkan (bir önceki bölümde tartıştığımız) o tehlikeli sonsuzlar, sicim kuramıyla ortadan kalkar.</p>

  <p class="calibre2">Granit benzetmesiyle uzamsal dokuya ilişkin asıl sorun arasındaki temel bir farklılık, granitin yüzey indeki mikro ölçekteki değişiklikleri ortaya koymanın yolları <span class="calibre3">olmasıdır:</span> Parmaklarımızdan daha ince, daha hassas sondalar kullanılabilir. Bir elektron mikroskobu yüzey özelliklerini, santimetrenin milyonda birinden daha yüksek bir hassasiyetle çözebilir; yüzeydeki çok sayıda kusuru ortaya çıkarmaya yetecek kadar küçük bir ölçektir bu. Oysa bunun tersine sicim kuramında, uzayın dokusunda bulunan Planck-altı ölçekteki "kusurları" göstermenin bir yolu yoktur. Sicim kuramının yasalarıyla yönetilen bir evrende, doğayı giderek daha da küçük mesafelere bölebileceğimizi, bunun bir sınırının olmadığını söyleyen geleneksel kavrayış geçerli değildir. Bir sınır <span class="calibre3">vardır ve</span> bu sınır, biz daha Şekil 5.1 de görülen yıkıcı kuantum kargaşasıyla karşılaşmadan etkisini gösterir. Dolayısıyla sonraki bölümlerde daha belirgin hale gelecek bir anlamda, varsayılan Planck-altı kuantum dalgalanmalarının <span class="calibre3">var olmadığı</span> bile söylenebilir. Bir pozitivist, bir şeyin ancak -en azından prensipte- incelenip ölçülebiliyorsa var olduğunu söyleyecektir. Sicimin evrendeki en temel nesne olduğu varsayıldığından ve sicim de uzamsal dokuda bulunan Planck-altı uzunluktaki şiddetli dalgalanmalardan etkilenmeyecek kadar büyük olduğundan bu dalgalanmalar ölçülemez, dolayısıyla sicim kuramına göre de, aslında ortaya çıkmazlar.</p>

  <h4 id="sigil_toc_id_55" class="calibre12"><a id="bookmark6"></a>Zekice Bir Hile mi?</h4>

  <p class="calibre2">Bu tartışma sizi tatmin etmemiş olabilir. Sicim kuramının uzayın Planck-altı uzunluktaki kuantum dalgalanmalarını yumuşattığını göstermek yerine, konudan kaçmak için sicimin sıfırdan farkmı büyüklüğünü kullanmış gibi görünüyoruz. Gerçekten de çözdüğümüz bir şey oldu mu acaba? Evet, oldu. Birazdan ele alacağımız iki nokta bunu gösterecek.</p>

  <p class="calibre2">Öncelikle, biraz önceki sav şu anlama geliyor: Sorunlu olduğu varsayılan Planck-altı uzunluktaki uzamsal dalgalanmalar, genel göreliliği ve kuantum mekaniğini nokta parçacık çerçevesinde formüle etmenin bir ürünüdür. Dolayısıyla bir anlamda, çağdaş kuramsal fiziğin temel problemi, kendi kendimize yarattığımız bir problemdir. Önceleri bütün madde parçacıklarını ve bütün kuvvet parçacıklarını, kelimenin tam anlamıyla, uzamsal boyutları olmayan nokta benzeri nesneler olarak düşündüğümüz için, evrenin özelliklerini de "keyfi" kısa mesafe ölçeklerinde düşünmek zorunda kalıyorduk. En küçük mesafeler söz konusu olduğunda da, altından kalkılamazmış gibi görünen sorunlarla karşı karşıya kalıyorduk. Sicim kuramı bize, sadece oyunun asıl kurallarını anlamadığımız için bu sorunlarla karşılaştığımızı söyler. Yeni kurallarsa, evreni inceleme hassaslığımızın bir sınırı olduğunu, yani aslında geleneksel mesafe kavrayışımızı evrenin ultramikroskobik yapısına hassas bir şekilde uygulayabilmemizin de bir sınırı olduğunu söyler. Varsayılan tehlikeli uzamsal dalgalanmalar, artık kuramlarımızdan kaynaklanıyormuş gibi görünmektedir; çünkü daha önce bu sınırların varlığını bilmiyorduk ve dolayısıyla da nokta parçacık yaklaşımı fiziksel gerçekliğin sınırlarını fena halde aşmamıza yol açmıştı.</p>

  <p class="calibre2">Bu çözümün, genel görelilik ile kuantum mekaniği arasındaki sorunu bariz bir basitlikle aştığı dikkate alındığında, birinin çıkıp da nokta parçacık yaklaşımının bir idealleştirmeden ibaret olduğunu, gerçek dünyada temel parçacıkların bir uzamsal boyutu olduğunu ileri sürmesinin neden bu kadar uzun sürdüğünü merak edebilirsiniz. Bu da bizi, üzerinde durmak istediğimiz ikinci noktaya getiriyor. Uzun zaman önce Pauli, Heisenberg, Dirac ve Feynman yani kuramsal fiziğin en büyük beyinlerinden bazıları, doğanın bileşenlerinin aslında noktalar olmayabileceğini, küçük ve dalgalanan "kabarcıklar" ya da "topaklar" olabileceğini <span class="calibre3">ileri sürmüştü.</span> Gelgelelim onlar da başkaları da, temel bileşeni bir nokta parçacık olmayan, yine de fiziğin en temel iki ilkesiyle, kuantum mekaniği olasılığının korunmasıyla (bu yüzden fiziksel nesneler hiç iz bırakmadan evrende aniden yok olmaz) ve bilginin ışıktan daha hızlı iletilmesinin imkânsız oluşuyla tutarlı bir kuram oluşturmanın çok zor olduğunu gördüler. Bu fizikçilerin yaptığı araştırmalar, nokta parçacık paradigması bir kenara bırakıldığında bu ilkelerden birinin ya da ikisinin birden çiğnendiğini çok çeşitli bakış açılarından tekrar tekrar gösterdi. Dolayısıyla da, nokta parçacıklardan başka bir şey üzerine kurulu, anlamlı bir kuantum kuramı bulmak uzun bir süre imkânsızmış gibi göründü. Sicim kuramının gerçekten etkileyici olan yönü şudur: Yirmi yılı aşkın bir süredir devam eden titiz araştırmalar, bazı özellikleri tanıdık olmasa da sicim kuramının, anlamlı bir fiziksel kurama içkin olması gereken bütün özelliklere <span class="calibre3">uyduğunu</span> göstermiştir. Üstelik sicim kuramı graviton titreşim örüntüsü sayesinde, kütleçekimini de içeren bir kuantum kuramıdır.</p>

  <h4 id="sigil_toc_id_56" class="calibre12"><a id="bookmark7"></a>Daha Net Cevap</h4>

  <p class="calibre2">Kaba cevap, önceki nokta parçacık kuramları başarısızlığa uğrarken, sicim kuramının neden üstün geldiği sorusunun özünü yakalıyordu. Bu yüzden isterseniz tartışmamızın mantıksal akışından uzaklaşmadan bir sonraki bölüme de geçebilirsiniz. Fakat II. Bölüm'de özel göreliliğe ilişkin temel fikirleri geliştirmiş olduğumuzdan, elimizde sicim kuramının şiddetli kuantum dalgalanmalarını nasıl yatıştırdığını daha doğru bir biçimde betimlemek için gerekli araçlar var.</p>

  <p class="calibre2">Vereceğimiz daha kesin cevap, kaba cevabın özündeki fikre dayanacak, ama bu fikri doğrudan sicimler düzeyinde ifade edeceğiz. Bunu, nokta parçacıkları ve sicimleri sonda olarak biraz daha detaylı şekilde kıyaslayarak yapacağız. Sicimin boyutu olmasının, nokta parçacık sondalarla elde edilebilecek bilgiyi nasıl "giderdiğini", dolayısıyla çağdaş fiziğin temel ikileminin sebebi olan ultra-kısa-mesafedeki davranışları nasıl ortadan kaldırdığını göreceğiz.</p>

  <div class="coverpage">
    <div class="calibre4"><img alt="" src="../Images/main-37.png" class="calibre47"/></div>

    <p class="calibre14"><i class="calibre3">Şekil 6.5 İki parçacık etkileşime girer -birbirleriyle "çarpışır"- ve bunun sonucunda ikisinin de izlediği yol değişir.</i></p>
  </div>

  <p class="calibre2">Önce, gerçekten var olsalardı nokta parçacıkların birbirleriyle nasıl etkileşeceklerini, dolayısıyla fiziksel sondalar olarak nasıl kullanılabileceklerini düşünelim. En temel etkileşim. Şekil 6.5'te görüldüğü üzere, yolları kesişecek şekilde bir çarpışma hattı üzerinde ilerleyen iki nokta parçacık arasındaki etkileşimdir. Bu parçacıklar bilardo topu olsalardı çarpışırlardı ve her ikisinin de izlediği yol değişirdi. Nokta parçacıklara dayalı kuantum alan kuramı, temel parçacıklar çarpıştığında da esasen aynı şeyin olduğunu -birbirlerine çarpıp doğrultu değiştirdiklerini- gösterir, ama ayrıntılar biraz farklıdır.</p>

  <p class="calibre2">Somutluk ve basitlik adına bu iki parçacıktan birinin elektron, diğerinin ise onun karşı parçacığı pozitron olduğunu düşünün. Madde ve karşı madde çarpıştığında saf bir enerji çakımıyla ortadan kalkabilirler ve ortaya, örneğin bir foton çıkabilir.’ Bu fotonun izlediği yolu, elektron ile pozitronun önceden izledikleri yollardan ayırmak için fizikteki geleneksel bir tutumu benimser ve bu yolu dalgalı bir çizgiyle belirtiriz. Normalde foton biraz yol alıp sonra baştaki elektron-pozitron çiftinden aldığı enerjiyi serbest bırakınca başka bir elektron-pozitron çifti üretir; bu elektron ve pozitron da Şekil 6.6'da, en sağda gösterilen yolları izler. Yani iki parçacık çarpıştırılmış, elektromanyetik kuvvet sayesinde etkileşime girmiş ve sonuçta da yolları değişmiş olarak belirmişlerdir. Bu bilardo toplarının çarpışmasıyla ilgili betimlemeye biraz benzeyen bir olaylar dizisidir.</p>

  <div class="coverpage">
    <div class="calibre4"><img alt="" src="../Images/main-38.png" class="calibre48"/></div>

    <p class="calibre14"><i class="calibre3">Şekil 6.6 Kuantum alan kuramında, bir parçacık ile onun karşı parçacığı bir anlığına birbirlerini yok edebilir ve bundan bir foton ortaya çıkabilir. Ardından bu foton, farklı yollar izleyen bir başka parçacık ve karşı parçacık ortaya çıkarabilir.</i></p>
  </div>

  <p class="calibre2">Biz bu etkileşimin ayrıntılarıyla ilgiliyiz; özellikle de baştaki elektronun ve pozitronun ortadan kalkıp fotonu ürettiği noktayla. Birazdan açıklık kazanacağı üzere asıl önemli olan nokta, bu olayın gerçekleştiği kesin ve tümüyle belirlenebilir bir zaman ve yer olmasıdır. Bu yer Şekil 6.6'da gösterilmiştir.</p>

  <p class="calibre2">Sıfır boyutlu noktalar olduğunu düşündüğümüz nesneleri inceleyip de aslında tek boyutlu sicimler olduklarını anlamamız, biraz önce yaptığımız betimlemeyi nasıl değiştirir? Temel etkileşim süreci aynıdır, ama artık çarpışma hattındaki nesneler. Şekil 6.7'de görüldüğü üzere salınım halindeki ilmeklerdir. Bu ilmekler tam da gereken titreşim örüntüleriyle titreşiyorlarsa. Şekil 6.6'da görüldüğü gibi çarpışma hattındaki bir elektrona ve bir pozitrona karşılık geleceklerdir. Ancak bugünkü teknolojimizin erişebileceğinden çok daha küçük, en küçük uzaklık ölçeklerinde incelendiklerinde, gerçek nitelikleri yani sicim benzeri özellikleri belli olacaktır. Nokta parçacık örneğinde olduğu gibi, iki sicim çarpışır ve bir çakımla birbirlerini ortadan kaldırır. Bu çakım, yani fotonun kendisi, belli bir titreşim örüntüsüne sahip bir sicimdir. Böylece, Şekil 6.7'de görüldüğü üzere, iki ayrı sicim birbirleriyle etkileşime girip birleşir ve üçüncü bir sicim oluşturur. Tıpkı nokta parçacık betimlememizde olduğu gibi bu sicim biraz yol alır, sonra baştaki iki sicimden aldığı enerjiyi serbest bırakarak iki ayrı sicime ayrılır, o sicimler de yollarına devam eder. En mikro bakış açısı dışındaki bütün bakış açılarından, bu durum tıpkı Şekil 6.6'da görülen nokta parçacık etkileşimi gibi görünecektir.</p>

  <div class="coverpage">
    <div class="calibre4"><img alt="" src="../Images/main-39.png" class="calibre49"/></div>

    <p class="calibre14"><i class="calibre3">Şekil 6.7 (a) Çarpışan iki sicim birleşip üçüncü bir sicim oluşturabilir, ardından bu sicim tekrar iki sicime ayrılabilir ve bu sicimler doğrultu değiştirmiş olarak ilerleyebilir, (b) Buradaki süreç de (a)'da görülen sürecin aynısı, ancak sicimlerin hareketi vurgulanıyor, (c) Etkileşim halindeki iki sicimin bir "dünya-yaprağını" nasıl taradığını gösteren bir "time-lapse" fotoğrafı.</i></p>
  </div>

  <p class="calibre2">Gelgelelim iki betimleme arasında önemli bir fark var. Nokta parçacık etkileşiminin uzay ve zamanda belirlenebilir bir noktada, bütün gözlemcilerin üzerinde hemfikir olabileceği bir yerde gerçekleştiğini vurgulamıştık. Şimdi göreceğimiz gibi, bu durum sicimler arasındaki etkileşimler açısından geçerli <span class="calibre3">değildir.</span> Bunu II. Bölüm'de olduğu gibi birbirlerine göre hareket halinde olan iki gözlemcinin, George'un ve Gracie'nin bu etkileşimle ilgili betimlemelerini kıyaslayarak göstereceğiz. Gözlemcilerimizin, iki sicimin birbirlerine ilk olarak ne zaman ve nerede değdiği konusunda fikir birliğine varamadığını göreceğiz.<br class="coverpage"/></p>

  <p class="calibre2">Bunu yapabilmek için, iki sicim arasındaki etkileşimi, örtücüsü açık tutulan bir fotoğraf makinesiyle izlediğimizi, böylece sürecin bütün tarihini bir film şeridine kaydedebildiğimizi düşünelim. Sonuç Şekil 6.7 (c)'de görülüyor: <span class="calibre3">Sicim dünya-yaprağı.</span></p>

  <p class="calibre2">Dünya-yaprağını birbirine paralel parçalar halinde "dilimleyerek" -ekmek dilimler gibi- sicimlerin etkileşimlerinin tarihi an be an yeniden elde edilebilir. Bu dilimlemenin bir örneği Şekil 6.8'de gösteriliyor. Şekil 6.8 (a)'da birbirine yaklaşmakta olan iki sicime dikkatle bakan George'un gözü ve George'un bakış açısına göre <span class="calibre3">uzayda aynı anda meydana gelmekte olan bütün</span> olayları dilimlere ayıran bir düzlem görülüyor. Önceki bölümlerde sık sık yaptığımız gibi, görsel açıdan kolaylık sağlayabilmek için bu şekilde de uzamsal boyutlardan birini göstermiyoruz. Gerçekte tabi ki, bütün gözlemcilere göre aynı anda olan üçboyutlu bir olaylar dizisi vardır. Şekil 6.8 (b) ve 6.8 (c)'de George'un iki sicimin birbirine yaklaşmasını nasıl gördüğünü gösteren, birbirini izleyen iki görüntü -dünya-yaprağının birbirini izleyen "dilimleri"- var. En önemlisi. Şekil 6.8 (c)'de George'a göre, zamanda iki sicimin birbirine ilk kez değdiği ve birleştiği, üçüncü bir sicimin ortaya çıktığı an gösteriliyor.</p>

  <div class="coverpage">
    <div class="calibre4"><img alt="" src="../Images/main-40.png" class="calibre50"/></div>

    <p class="calibre14"><i class="calibre3">Şekil 6.8 Birbirine yaklaşan iki sicimin zamanda birbirini izleyen üç anda, George'un bakış açısından görünüşü, (a)'da ve (b)'de sicimler birbirlerine yaklaşıyor; (c)'de George'un bakış açısından sicimler ilk kez birbirine değiyor.</i></p>
  </div>

  <p class="calibre2">Şimdi aynı şeyi Gracie için yapalım. II. Bölüm'de gördüğümüz gibi George ile Gracie'nin göreli hareket halinde olması, hangi olayların aynı anda olduğu konusunda hemfikir olmadıkları anlamına gelir. Şekil 6.9'da gösterildiği üzere, Gracie'nin bakış açısına göre, uzayda aynı anda olan olaylar farklı bir düzlemde yer almaktadır. Yani Gracie'nin bakış açısına göre, etkileşimin an be an ilerleyişinin ortaya konabilmesi için Şekil 6.7 (c)'deki dünya-yaprağının farklı bir açıyla "dilimlenmesi" gerekir.</p>

  <div class="coverpage">
    <div class="calibre4"><img alt="" src="../Images/main-41.png" class="calibre51"/></div>

    <p class="calibre14">Şekil 6.9 Birbirine yaklaşan iki sicimin zamanda birbirini izleyen üç anda, Gracie'nin bakış açısından görünüşü, (a)'da ve (b)'de sicimler birbirlerine yaklaşıyor; (c)'de Gracie'nin bakış açısından sicimler ilk kez birbirine değiyor.</p>
  </div>

  <p class="calibre2">Şekil 6.9 (b) ve 6.9 (c)'de, birbirine yaklaşan iki sicimin birbirine değdiği ve üçüncü bir sicimin ortaya çıktığı an da dahil olmak üzere, zamanda birbirini izleyen anları bu kez Gracie'nin bakış açısına göre gösteriyoruz.<br class="coverpage"/></p>

  <p class="calibre2">Şekil 6.10'da görüldüğü üzere. Şekil 6.8 (c) ile Şekil 6.9 (c)'yi kıyasladığımızda George ile Gracie'nin iki sicimin birbirine ilk kez ne zaman ve nerede değdiği -nerede etkileşime girdikleri-konusunda hemfikir olmadığını görüyoruz. Sicim uzamda bir boyuta sahip olduğu için <span class="calibre3">iki sicimin ilk kez birbirine değdiği uzaydaki yer ve zamandaki an, belirsiz bir yer ve belirsiz bir an değildir;</span> bu, gözlemcinin hareketine bağlıdır.</p>

  <div class="coverpage">
    <div class="calibre4"><img alt="" src="../Images/main-42.png" class="calibre52"/></div>

    <p class="calibre14">Şekil 6.10 George ile Gracie, iki sicim arasındaki etkileşimin yeri konusunda anlaşamaz.</p>
  </div>

  <p class="calibre2">Tamamen aynı mantığı. Şekil 6.11'de özetlendiği gibi, nokta parçacıkların etkileşimine uygulayacak olursak, daha önce ifade edilen sonuca varırız: Nokta parçacıklar birbirleriyle uzayda belli bir noktada ve zamanda belli bir anda etkileşime girer. Nokta parçacıklar bütün etkileşimlerini belli bir noktaya sıkıştırır. Etkileşime giren kuvvet kütleçekimi kuvvetiyse, yani etkileşimde yer alan haberci parçacık foton değil de gravitonsa, kuvvetin gücünün tek bir noktaya sıkışması, feci sonuçlara yol açar, daha önce dolaylı olarak bahsettiğimiz sonsuz cevaplar gibi. Oysa bunun tersine sicimler, etkileşimlerin meydana geldiği yeri "düzler". Farklı gözlemciler, etkileşimin Şekil 6.10'daki yüzeyin sol kısmında farklı yerlerde meydana geldiğini gördüklerinden, bu gerçek anlamda, etkileşim yerinin hepsinde "düzlendiği" anlamına gelir. Bu da kuvvetin gücünü dağıtır; kütleçekimi kuvveti örneğinde, bu yayılma kuvvetin ultramikroskobik özelliklerini büyük oranda hafifletir; o kadar ki yapılan hesaplardan, daha önceki sonsuzlar yerine gayet makul sonlu cevaplar elde edilir. Bu, geçen kısımda bahsettiğimiz kaba cevapta karşımıza çıkan yayılmanın daha kesin bir halidir. Ve bir kez daha bu yayılma Planck-altı-uzunluktaki mesafeler birbirine karıştıkça, uzayın ultramikroskobik çalkalanmalarının yumuşamasıyla sonuçlanır.</p>

  <div class="coverpage">
    <div class="calibre4"><img alt="" src="../Images/main-43.png" class="calibre53"/></div>

    <p class="calibre14"><i class="calibre3">Şekil 6.11 Göreli hareket halindeki gözlemciler, iki nokta parçacığın birbirleriyle ne zaman ve nerede etkileştiği konusunda anlaşıyor.</i></p>
  </div>

  <p class="calibre2">Dünyaya çok düşük numaralı ya da çok yüksek numaralı gözlüklerden bakmak gibi, nokta parçacık bir sondanın algılayabileceği Planck-altı ölçekteki çok küçük detaylar, sicim kuramıyla düzlenir ve zararsız hale gelir. Gözleri iyi görmeyen birine önerilebilecek bir tedavi olmasının tersine, eğer sicim kuramı evrene dair nihai betimlemeyse, Planck-altı ölçekteki mesafelerde var olduğu varsayılan dalgalanmaları daha net görmemizi sağlayacak bir düzeltici mercek yoktur. Erişilebilen hatta geleneksel anlamda var olduğu söylenebilen mesafelerle ilgili bir alt sınırın olduğu bir evrende, genel görelilik ile kuantum mekaniği arasındaki -ancak Planck-altı ölçekteki mesafelerde belirgin hale gelen- uyumsuzluktan kaçınılmış olur. İşte sicim kuramının betimlediği evren de, ultramikroskobik mesafelerde ortaya çıktığı varsayılan felaket hemen ortadan kalktığı için, büyük olana ilişkin yasalarla küçük olana ilişkin yasaların uyumlu bir biçimde kaynaştırılabildiği bir evrendir.<br class="coverpage"/></p>

  <h4 id="sigil_toc_id_57" class="calibre12"><a id="bookmark8"></a>Sicimlerden Ötesi Var mı?</h4>

  <p class="calibre2">Sicimler iki sebepten ötürü özeldir. İlki bir boyutları olsa da, kuantum mekaniği çerçevesinde tutarlı olarak betimlenebilirler. İkincisi, titreşim örüntüleri arasında, gravitonun özelliklerine tıpatıp uyan bir örüntü vardır ki, bu durum kütleçekimi kuvvetinin kuramın yapısının ayrılmaz bir parçası olmasını sağlar. Fakat sicim kuramının, o alışıldık, sıfır boyutlu nokta parçacık kavrayışının gerçek dünyada karşılığı olmayan matematiksel bir idealleştirme olduğunu göstermesinde olduğu gibi, acaba son derece ince, tek boyutlu sicim de benzer bir matematiksel idealleştirme olamaz mı? Acaba aslında sicimlerin bir kalınlığı mı var? Bisiklet tekerleklerinin içindeki iç lastiklerin ikiboyutlu yüzeyleri gibi ya da biraz daha gerçekçi olursak ince bir üçboyutlu simit gibi. Heisenberg, Dirac ve başka fizikçilerin üçboyutlu topaklara dayalı bir kuantum kuramı inşa etme girişimlerinde karşı karşıya kaldıkları altından kalkılamazmış gibi görünen zorluklar, bu doğal akıl yürütme zincirini izleyen araştırmacıları engellemiştir.</p>

  <p class="calibre2">Fakat hiç beklenmedik biçimde, 1990'ların ortalarında sicim kuramcıları, dolaylı ve oldukça zekice bir akıl yürütmeyle, bu tür daha fazla boyutlu temel nesnelerin de sicim kuramında önemli ve hemen fark edilmeyen bir rol oynadığını görmüştür. Araştırmacılar yavaş yavaş sicim kuramının yalnızca sicimleri içeren bir kuram <span class="calibre3">olmadığını</span> anlamıştır. 1995'te ikinci süpersicim devrimini başlatan Witten ve başka fizikçiler bu devrimin temeli olan, çok önemli bir gözlem yapmıştır. Sicim kuramı aslında çok çeşitli ve farklı boyutlarda bileşenler içerir: Frizbi benzeri ikiboyutlu bileşenler, kabarcık benzeri üçboyutlu bileşenler; hatta daha alışılmadık bileşenlerin de ortaya çıkma olasılığı vardır. Yakın dönemde ulaşılmış bu en yeni kavrayışları XII. ve XIII. Bölüm'de ele alacağız. Ama şimdilik tarihin geçtiği yolda ilerleyip sıfır boyutlu nokta parçacıklardan değil de tek boyutlu sicimlerden oluşan bir evrenin yeni ve çarpıcı özelliklerini araştırmayı sürdüreceğiz.</p>



  </div>

  
  <div class="calibreToc">
    <h2><a href="../../../d3hda-6foiq.html"> Table of contents</a></h2>
     <div>
  <ul>
    <li>
      <a href="onsoz.xhtml">Önsöz</a>
    </li>
    <li>
      <a href="Bolum1.xhtml">I. Bölüm</a>
      <ul>
        <li>
          <a href="Bolum1.xhtml#sigil_toc_id_1">Sicimle Bağlanmış</a>
        </li>
        <li>
          <a href="Bolum1.xhtml#sigil_toc_id_2">Üç Çatışma</a>
        </li>
        <li>
          <a href="Bolum1.xhtml#sigil_toc_id_3">En Küçük Haliyle Evren: Madde Hakkında Bildiklerimiz</a>
        </li>
        <li>
          <a href="Bolum1.xhtml#sigil_toc_id_4">Kuvvetler ya da Foton Nerede?</a>
        </li>
        <li>
          <a href="Bolum1.xhtml#sigil_toc_id_5">Sicim Kuramı: Ana Fikir</a>
        </li>
        <li>
          <a href="Bolum1.xhtml#sigil_toc_id_6">Her Şeyin Birleşik Bir Kuramı Olarak Sicim Kuramı</a>
        </li>
        <li>
          <a href="Bolum1.xhtml#sigil_toc_id_7">Sicim Kuramının Durumu</a>
        </li>
      </ul>
    </li>
    <li>
      <a href="Bolum2.xhtml">II. Bölüm</a>
      <ul>
        <li>
          <a href="Bolum2.xhtml#sigil_toc_id_8">Uzay, Zaman ve Gözlemcinin Gözü</a>
        </li>
        <li>
          <a href="Bolum2.xhtml#sigil_toc_id_9">İçgüdü ve Kusurları</a>
        </li>
        <li>
          <a href="Bolum2.xhtml#sigil_toc_id_10">Görelilik İlkesi</a>
        </li>
        <li>
          <a href="Bolum2.xhtml#sigil_toc_id_11">Işık Hızı</a>
        </li>
        <li>
          <a href="Bolum2.xhtml#sigil_toc_id_12">Gerçek ve Sonuçlan</a>
        </li>
        <li>
          <a href="Bolum2.xhtml#sigil_toc_id_13">Zaman Üzerindeki Etki: I. Kısım</a>
        </li>
        <li>
          <a href="Bolum2.xhtml#sigil_toc_id_14">Zaman Üzerindeki Etki: II. Kısım</a>
        </li>
        <li>
          <a href="Bolum2.xhtml#sigil_toc_id_15">Hayat Koşusu</a>
        </li>
        <li>
          <a href="Bolum2.xhtml#sigil_toc_id_16">Kim Hareket Ediyor?</a>
        </li>
        <li>
          <a href="Bolum2.xhtml#sigil_toc_id_17">Hareketin Uzay Üzerindeki Etkisi</a>
        </li>
        <li>
          <a href="Bolum2.xhtml#sigil_toc_id_18">Uzay-zamanda Hareket</a>
        </li>
        <li>
          <a href="Bolum2.xhtml#sigil_toc_id_19">Peki ya E=mc2?</a>
        </li>
      </ul>
    </li>
    <li>
      <a href="Bolum3.xhtml">III. Bölüm</a>
      <ul>
        <li>
          <a href="Bolum3.xhtml#sigil_toc_id_20">Kıvrımlar ve Dalgalar Üzerine</a>
        </li>
        <li>
          <a href="Bolum3.xhtml#sigil_toc_id_21">Newton'un Kütle çekimi Görüşü</a>
        </li>
        <li>
          <a href="Bolum3.xhtml#sigil_toc_id_22">Newton'un Kütle çekimi ile Özel Görelilik Arasındaki Uyuşmazlık</a>
        </li>
        <li>
          <a href="Bolum3.xhtml#sigil_toc_id_23">Einstein'ın En İsabetli Fikri</a>
        </li>
        <li>
          <a href="Bolum3.xhtml#sigil_toc_id_24">İvme ve Uzay ile Zamanın Yamulması</a>
        </li>
        <li>
          <a href="Bolum3.xhtml#sigil_toc_id_25">Genel Göreliliğin Esasları</a>
        </li>
        <li>
          <a href="Bolum3.xhtml#sigil_toc_id_26">Birkaç Uyarı</a>
        </li>
        <li>
          <a href="Bolum3.xhtml#sigil_toc_id_27">Çatışma Çözümü</a>
        </li>
        <li>
          <a href="Bolum3.xhtml#sigil_toc_id_28">Zamanın Yamulması, Yeniden</a>
        </li>
        <li>
          <a href="Bolum3.xhtml#sigil_toc_id_29">Genel Göreliliğin Deneysel Olarak Doğrulanması</a>
        </li>
        <li>
          <a href="Bolum3.xhtml#sigil_toc_id_30">Kara Delikler, Büyük Patlama ve Uzayın Genişlemesi</a>
        </li>
        <li>
          <a href="Bolum3.xhtml#sigil_toc_id_31">Genel Görelilik Doğru mudur?</a>
        </li>
      </ul>
    </li>
    <li>
      <a href="Bolum4.xhtml">IV. Bölüm</a>
      <ul>
        <li>
          <a href="Bolum4.xhtml#sigil_toc_id_32">Kuantum Çerçevesi</a>
        </li>
        <li>
          <a href="Bolum4.xhtml#sigil_toc_id_33">Mutfağın İçi Çok Sıcak</a>
        </li>
        <li>
          <a href="Bolum4.xhtml#sigil_toc_id_34">Yüzyıl Dönümünde Öbekler Oluşturmak</a>
        </li>
        <li>
          <a href="Bolum4.xhtml#sigil_toc_id_35">Öbekler Nedir?</a>
        </li>
        <li>
          <a href="Bolum4.xhtml#sigil_toc_id_36">Dalga mı yoksa Parçacık mı?</a>
        </li>
        <li>
          <a href="Bolum4.xhtml#sigil_toc_id_37">Madde Parçacıkları da Dalgadır</a>
        </li>
        <li>
          <a href="Bolum4.xhtml#sigil_toc_id_38">Neyin Dalgaları?</a>
        </li>
        <li>
          <a href="Bolum4.xhtml#sigil_toc_id_39">Feynman'ın Bakış Açısı</a>
        </li>
        <li>
          <a href="Bolum4.xhtml#sigil_toc_id_40">Kuantum Tuhaflığı</a>
        </li>
      </ul>
    </li>
    <li>
      <a href="Bolum5.xhtml">V. Bölüm</a>
      <ul>
        <li>
          <a href="Bolum5.xhtml#sigil_toc_id_41">Yeni Bir Kuram İhtiyacı: Genel Görelilik Kuantum Mekaniğine Karşı</a>
        </li>
        <li>
          <a href="Bolum5.xhtml#sigil_toc_id_42">Kuantum Mekaniğinin Kalbi</a>
        </li>
        <li>
          <a href="Bolum5.xhtml#sigil_toc_id_43">Kuantum Alan Kuramı</a>
        </li>
        <li>
          <a href="Bolum5.xhtml#sigil_toc_id_44">Haberci Parçacıklar</a>
        </li>
        <li>
          <a href="Bolum5.xhtml#sigil_toc_id_45">Ayar Simetrisi</a>
        </li>
        <li>
          <a href="Bolum5.xhtml#sigil_toc_id_46">Genel Görelilik Kuantum Mekaniğine Karşı</a>
        </li>
      </ul>
    </li>
    <li>
      <a href="Bolum6.xhtml">VI. Bölüm</a>
      <ul>
        <li>
          <a href="Bolum6.xhtml#sigil_toc_id_47">Müzik Bu: Süpersicim Kuramının Esasları</a>
        </li>
        <li>
          <a href="Bolum6.xhtml#sigil_toc_id_48">Sicim Kuramının Tarihçesi</a>
        </li>
        <li>
          <a href="Bolum6.xhtml#sigil_toc_id_49">Yine mi Yunanlıların Atomları?</a>
        </li>
        <li>
          <a href="Bolum6.xhtml#sigil_toc_id_50">Sicim Kuramıyla Gelen Birleşme</a>
        </li>
        <li>
          <a href="Bolum6.xhtml#sigil_toc_id_51">Sicim Kuramının Müziği</a>
        </li>
        <li>
          <a href="Bolum6.xhtml#sigil_toc_id_52">Sicimlerin Gergin Olmasının Üç Sonucu</a>
        </li>
        <li>
          <a href="Bolum6.xhtml#sigil_toc_id_53">Sicim Kuramında Kütle çekimi ve Kuantum Mekaniği</a>
        </li>
        <li>
          <a href="Bolum6.xhtml#sigil_toc_id_54">Kaba Cevap</a>
        </li>
        <li>
          <a href="Bolum6.xhtml#sigil_toc_id_55">Zekice Bir Hile mi?</a>
        </li>
        <li>
          <a href="Bolum6.xhtml#sigil_toc_id_56">Daha Net Cevap</a>
        </li>
        <li>
          <a href="Bolum6.xhtml#sigil_toc_id_57">Sicimlerden Ötesi Var mı?</a>
        </li>
      </ul>
    </li>
    <li>
      <a href="Bolum7.xhtml">VII. Bölüm</a>
      <ul>
        <li>
          <a href="Bolum7.xhtml#sigil_toc_id_58">Süpersicimlerdeki "Süper"</a>
        </li>
        <li>
          <a href="Bolum7.xhtml#sigil_toc_id_59">Fizik Yasalarının Doğası</a>
        </li>
        <li>
          <a href="Bolum7.xhtml#sigil_toc_id_60">Spin</a>
        </li>
        <li>
          <a href="Bolum7.xhtml#sigil_toc_id_61">Süpersimetri ve Süpereşler</a>
        </li>
        <li>
          <a href="Bolum7.xhtml#sigil_toc_id_62">Süpersimetri Savunması: Sicim Kuramı Öncesi</a>
        </li>
        <li>
          <a href="Bolum7.xhtml#sigil_toc_id_63">Sicim Kuramında Süpersimetri</a>
        </li>
        <li>
          <a href="Bolum7.xhtml#sigil_toc_id_64">Zenginlik Başa Bela</a>
        </li>
      </ul>
    </li>
    <li>
      <a href="Bolum8.xhtml">VIII. Bölüm</a>
      <ul>
        <li>
          <a href="Bolum8.xhtml#sigil_toc_id_65">Göze Görünenden Daha Fazla Boyut</a>
        </li>
        <li>
          <a href="Bolum8.xhtml#sigil_toc_id_66">Alışıldık Olanın Yanıltıcılığı</a>
        </li>
        <li>
          <a href="Bolum8.xhtml#sigil_toc_id_67">Kaluza'nın Fikri ve Klein'ın Bu Fikri Geliştirmesi</a>
        </li>
        <li>
          <a href="Bolum8.xhtml#sigil_toc_id_68">Bir Bahçe Hortumu Üzerinde Gidişler ve Gelişler</a>
        </li>
        <li>
          <a href="Bolum8.xhtml#sigil_toc_id_69">Çoklu Boyutlarda Birleşme</a>
        </li>
        <li>
          <a href="Bolum8.xhtml#sigil_toc_id_70">Modern Kaluza-Klein Kuramı</a>
        </li>
        <li>
          <a href="Bolum8.xhtml#sigil_toc_id_71">Daha Fazla Boyut ve Sicim Kuramı</a>
        </li>
        <li>
          <a href="Bolum8.xhtml#sigil_toc_id_72">Bazı Sorular</a>
        </li>
        <li>
          <a href="Bolum8.xhtml#sigil_toc_id_73">Fazladan Boyutların Fiziksel Anlamları</a>
        </li>
        <li>
          <a href="Bolum8.xhtml#sigil_toc_id_74">Kıvrılmış Boyutlar Neye Benziyor?</a>
        </li>
      </ul>
    </li>
    <li>
      <a href="Bolum9.xhtml">IX. Bölüm</a>
      <ul>
        <li>
          <a href="Bolum9.xhtml#sigil_toc_id_75">Dumanı Tüten Tabanca: Deneysel imzalar</a>
        </li>
        <li>
          <a href="Bolum9.xhtml#sigil_toc_id_76">Çapraz Ateş</a>
        </li>
        <li>
          <a href="Bolum9.xhtml#sigil_toc_id_77">Deneye Giden Yol</a>
        </li>
        <li>
          <a href="Bolum9.xhtml#sigil_toc_id_78">Tükenen Olasılıklar</a>
        </li>
        <li>
          <a href="Bolum9.xhtml#sigil_toc_id_79">Süperparçacıklar</a>
        </li>
        <li>
          <a href="Bolum9.xhtml#sigil_toc_id_80">Kesirli Yüklere Sahip Parçacıklar</a>
        </li>
        <li>
          <a href="Bolum9.xhtml#sigil_toc_id_81">Bazı Uzun Dönem Olasılıklar</a>
        </li>
        <li>
          <a href="Bolum9.xhtml#sigil_toc_id_82">Bir Değerlendirme</a>
        </li>
        <li>
          <a href="Bolum10.xhtml">Kuantum Geometrisi</a>
        </li>
        <li>
          <a href="Bolum10.xhtml#sigil_toc_id_83">Riemann Geometrisinin Özü</a>
        </li>
        <li>
          <a href="Bolum10.xhtml#sigil_toc_id_84">Kozmolojik Bir Oyun Bahçesi</a>
        </li>
        <li>
          <a href="Bolum10.xhtml#sigil_toc_id_85">En Temel Yeni Özellik</a>
        </li>
        <li>
          <a href="Bolum10.xhtml#sigil_toc_id_86">Sarılmış Haldeki Sicimlerin Fiziği</a>
        </li>
        <li>
          <a href="Bolum10.xhtml#sigil_toc_id_87">Sicim Halleri Yelpazesi</a>
        </li>
        <li>
          <a href="Bolum10.xhtml#sigil_toc_id_88">Bir Tartışma</a>
        </li>
        <li>
          <a href="Bolum10.xhtml#sigil_toc_id_89">Üç Soru</a>
        </li>
        <li>
          <a href="Bolum10.xhtml#sigil_toc_id_90">Sicim Kuramında Birbirine Bağlı İki Mesafe Kavrayışı</a>
        </li>
        <li>
          <a href="Bolum10.xhtml#sigil_toc_id_91">Minimum Bir Büyüklük</a>
        </li>
        <li>
          <a href="Bolum10.xhtml#sigil_toc_id_92">Bu Sonuç Ne Kadar Genel?</a>
        </li>
        <li>
          <a href="Bolum10.xhtml#sigil_toc_id_93">Ayna Simetrisi</a>
        </li>
        <li>
          <a href="Bolum10.xhtml#sigil_toc_id_94">Ayna Simetrisinin Fiziği ve Matematiği</a>
        </li>
      </ul>
    </li>
    <li>
      <a href="Bolum11.xhtml">XI. Bölüm</a>
      <ul>
        <li>
          <a href="Bolum11.xhtml#sigil_toc_id_95">Uzayın Dokusunu Yırtmak</a>
        </li>
        <li>
          <a href="Bolum11.xhtml#sigil_toc_id_96">Çok Çekici Bir Olasılık</a>
        </li>
        <li>
          <a href="Bolum11.xhtml#sigil_toc_id_97">Ayna Perspektifi</a>
        </li>
        <li>
          <a href="Bolum11.xhtml#sigil_toc_id_98">Yavaş Yavaş İlerlemek</a>
        </li>
        <li>
          <a href="Bolum11.xhtml#sigil_toc_id_99">Bir Strateji Doğuyor</a>
        </li>
        <li>
          <a href="Bolum11.xhtml#sigil_toc_id_100">Einstein'ın Dolaştığı Yerlerde Sabahlarken</a>
        </li>
        <li>
          <a href="Bolum11.xhtml#sigil_toc_id_101">Altı Kutu Bira ve Haftasonu Çalışmaları</a>
        </li>
        <li>
          <a href="Bolum11.xhtml#sigil_toc_id_102">Hakikat Anı</a>
        </li>
        <li>
          <a href="Bolum11.xhtml#sigil_toc_id_103">Itten'in Yaklaşımı</a>
        </li>
        <li>
          <a href="Bolum11.xhtml#sigil_toc_id_104">Sonuçlar</a>
        </li>
      </ul>
    </li>
    <li>
      <a href="Bolum12.xhtml">XII. Bölüm</a>
      <ul>
        <li>
          <a href="Bolum12.xhtml#sigil_toc_id_105">Sicimlerin Ötesi: M-Kuramı Arayışı</a>
        </li>
        <li>
          <a href="Bolum12.xhtml#sigil_toc_id_106">İkinci Süpersicim Devriminin Bir Özeti</a>
        </li>
        <li>
          <a href="Bolum12.xhtml#sigil_toc_id_107">Bir Yaklaşıklık Yöntemi</a>
        </li>
        <li>
          <a href="Bolum12.xhtml#sigil_toc_id_108">Klasik Bir Tedirginlik Kuramı Örneği</a>
        </li>
        <li>
          <a href="Bolum12.xhtml#sigil_toc_id_109">Sicim Kuramına Tedirginlik Kuramı Açısından Bir Yaklaşım</a>
        </li>
        <li>
          <a href="Bolum12.xhtml#sigil_toc_id_110">Yaklaşık Değer Yaklaşık mı?</a>
        </li>
        <li>
          <a href="Bolum12.xhtml#sigil_toc_id_111">Sicim Kuramı Denklemleri</a>
        </li>
        <li>
          <a href="Bolum12.xhtml#sigil_toc_id_112">İkilik</a>
        </li>
        <li>
          <a href="Bolum12.xhtml#sigil_toc_id_113">Simetrinin Kuvveti</a>
        </li>
        <li>
          <a href="Bolum12.xhtml#sigil_toc_id_114">Sicim Kuramında ikilik</a>
        </li>
        <li>
          <a href="Bolum12.xhtml#sigil_toc_id_115">Buraya Kadar Anlatılanların Bir Özeti</a>
        </li>
        <li>
          <a href="Bolum12.xhtml#sigil_toc_id_116">Süperkütleçekimi</a>
        </li>
        <li>
          <a href="Bolum12.xhtml#sigil_toc_id_117">M-Kuramının Pırıltıları</a>
        </li>
        <li>
          <a href="Bolum12.xhtml#sigil_toc_id_118">M-Kuramı ve İç Bağlantı Ağları</a>
        </li>
        <li>
          <a href="Bolum12.xhtml#sigil_toc_id_119">Büyük Resmi Görmek</a>
        </li>
        <li>
          <a href="Bolum12.xhtml#sigil_toc_id_120">M-Kurammm Şaşırtıcı Bir Yönü: Yayılma Serbestliği</a>
        </li>
        <li>
          <a href="Bolum12.xhtml#sigil_toc_id_121">Bunlar Sicim Kuramındaki Cevaplanmamış Sorulara Yanıt Getiriyor mu?</a>
        </li>
      </ul>
    </li>
    <li>
      <a href="Bolum13.xhtml">XIII. Bölüm</a>
      <ul>
        <li>
          <a href="Bolum13.xhtml#sigil_toc_id_122">Kara Delikler: Bir Sicim ya da M-Kuramı Bakış Açısı</a>
        </li>
        <li>
          <a href="Bolum13.xhtml#sigil_toc_id_123">Kara Delikler ve Temel Parçacıklar</a>
        </li>
        <li>
          <a href="Bolum13.xhtml#sigil_toc_id_124">Sicim Kuramı İlerlememize İzin Verir mi?</a>
        </li>
        <li>
          <a href="Bolum13.xhtml#sigil_toc_id_125">Uzayın Dokusunu İkna Yoluyla Yırtmak</a>
        </li>
        <li>
          <a href="Bolum13.xhtml#sigil_toc_id_126">Bir Elektronik Posta Akışı</a>
        </li>
        <li>
          <a href="Bolum13.xhtml#sigil_toc_id_127">Kara Deliklere ve Temel Parçacıklara Geri Dönelim</a>
        </li>
        <li>
          <a href="Bolum13.xhtml#sigil_toc_id_128">Kara Delikleri "Eritmek"</a>
        </li>
        <li>
          <a href="Bolum13.xhtml#sigil_toc_id_129">Kara Delik Entropisi</a>
        </li>
        <li>
          <a href="Bolum13.xhtml#sigil_toc_id_130">Kara Ama Ne Kadar Kara?</a>
        </li>
        <li>
          <a href="Bolum13.xhtml#sigil_toc_id_131">Ve Sicim Kuramı Sahneye Çıkar</a>
        </li>
        <li>
          <a href="Bolum13.xhtml#sigil_toc_id_132">Kara Deliklerin Henüz Çözülmemiş Gizemleri</a>
        </li>
      </ul>
    </li>
    <li>
      <a href="Bolum14.xhtml">XIV. Bölüm</a>
      <ul>
        <li>
          <a href="Bolum14.xhtml#sigil_toc_id_133">Kozmoloji Üzerine Düşünceler</a>
        </li>
        <li>
          <a href="Bolum14.xhtml#sigil_toc_id_134">Standart Kozmoloji Modeli</a>
        </li>
        <li>
          <a href="Bolum14.xhtml#sigil_toc_id_135">Büyük Patlamayı Sınamak</a>
        </li>
        <li>
          <a href="Bolum14.xhtml#sigil_toc_id_136">Planck Zamanından, Büyük Patlamanın Bir Saniyenin Yüzde Biri Sonrasına</a>
        </li>
        <li>
          <a href="Bolum14.xhtml#sigil_toc_id_137">Kozmolojik Bir Bilmece</a>
        </li>
        <li>
          <a href="Bolum14.xhtml#sigil_toc_id_138">Şişirme</a>
        </li>
        <li>
          <a href="Bolum14.xhtml#sigil_toc_id_139">Kozmoloji ve Süpersicim Kuramı</a>
        </li>
        <li>
          <a href="Bolum14.xhtml#sigil_toc_id_140">Başlangıçta Planck Boyutlarında Bir Topak Vardı</a>
        </li>
        <li>
          <a href="Bolum14.xhtml#sigil_toc_id_141">Neden Üç Tane?</a>
        </li>
        <li>
          <a href="Bolum14.xhtml#sigil_toc_id_142">Kozmoloji ve Calabi-Yau Şekilleri</a>
        </li>
        <li>
          <a href="Bolum14.xhtml#sigil_toc_id_143">Başlangıçtan Öncesi?</a>
        </li>
        <li>
          <a href="Bolum14.xhtml#sigil_toc_id_144">M-Kuramı ve Bütün Kuvvetlerin Birleşmesi</a>
        </li>
        <li>
          <a href="Bolum14.xhtml#sigil_toc_id_145">Kozmolojik Spekülasyonlar ve Nihai Kuram</a>
        </li>
        <li>
          <a href="Bolum15.xhtml">Sicim Kuramının Geleceği</a>
        </li>
        <li>
          <a href="Bolum15.xhtml#sigil_toc_id_146">Sicim Kuramının Altında Yatan Temel İlke Nedir?</a>
        </li>
        <li>
          <a href="Bolum15.xhtml#sigil_toc_id_147">Uzay ve Zaman Aslında Nedir, Onlarsız Yapabilir Miyiz?</a>
        </li>
        <li>
          <a href="Bolum15.xhtml#sigil_toc_id_148">Sicim Kuramı Kuantum Mekaniğinin Yeniden Formüle Edilmesine Yol Açacak mı?</a>
        </li>
        <li>
          <a href="Bolum15.xhtml#sigil_toc_id_149">Sicim Kuramı Deneysel Olarak Sınanabilir mi?:</a>
        </li>
        <li>
          <a href="Bolum15.xhtml#sigil_toc_id_150">Açıklamanın Sınırları Var mıdır?</a>
        </li>
        <li>
          <a href="Bolum15.xhtml#sigil_toc_id_151">Yıldızlara Uzanmak</a>
        </li>
      </ul>
    </li>
  </ul>
</div>


  </div>
  

  <div class="calibreEbNav">
    
      <a href="Bolum5.xhtml" class="calibreAPrev">previous page</a>
    

    <a href="../../../d3hda-6foiq.html" class="calibreAHome"> start</a>

    
      <a href="Bolum7.xhtml" class="calibreANext"> next page</a>
    
  </div>

</div>

</body>
</html>
